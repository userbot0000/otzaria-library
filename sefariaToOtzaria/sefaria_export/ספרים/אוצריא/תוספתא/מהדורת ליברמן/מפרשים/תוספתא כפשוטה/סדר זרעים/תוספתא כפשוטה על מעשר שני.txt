<h1>תוספתא כפשוטה על מעשר שני</h1>
שאול ליברמן
<h2>פרק א</h2>
<h3>הלכה א</h3>
(א) <small>1.</small> <b>מעשר שני אין מוכרין אותו וכו'. </b>פיסקא ממשנתנו פ"א מ"א. ופירשו בירושלמי שאין מוכרין אותו מפני שכתוב בו קדושה, ואין ממשכנין אותו מפני שכתוב בו ברכה, ואפילו מ"ד מע"ש ממון הדיוט הוא מודה בה, כדי שיהו הכל זקוקין לעלות לירושלים. וכל הברייתא מתפרשת להלן. ובכפו"פ פ"מ עמ' תקמ"ז הביא את הברייתא בשם התוספתא.
(ב) <b>ואין ממשכנין אותו. </b>כלומר, אין ב"ד ממשכנים מע"ש כדי להגבותו לבע"ח.
(ג) <b>ואין מרהינין אותו. </b>כלומר, אין הבעלים רשאים למסור את המעשר כמשכון וערבות בעד הלואתם. עיין להלן. והרהון לא נזכר במשנתנו, ופסקה הר"מ בפ"ג מה' מע"ש הי"ז וה"כ ע"פ התוספתא כאן, עיין להלן. ועיין מ"ש ר"א גולאק בספרו תולדות המשפט בישראל וכו' (ירושלים תרצ"ט) עמ' 68 ואילך.
(ד) <small>2.</small> <b>ולא שוקלין כנגדו דינרי זהב וכו'. </b>במשנתנו הנ"ל: "ולא שוקלין כנגדו" (ולא יותר). ופירשו כל המפרשים (לרבות אף פיה"מ להר"מ, עיין להלן) שהטעם הוא משום בזיון מצוה, שעושה משקלות ממע"ש. ומוסיפה התוספתא שאין שוקלין כנגדו (כלומר, בין כנגד המעשר עצמו שמשקלו ידוע לו, ובין כנגד מעות מע"ש שמשקלן ידוע) דינרין של חולין, ואפילו אם מתכוין לדעת את משקלם, כדי שיוכל לחלל עליהם פירות בשוויים, וכדי שלא ירמה מע"ש, ואף בזה יש בזיון מצוה. וברור שכן פירש את התוספתא גם בריבמ"ץ למשנתנו. וכן משמע מן הירושלמי (פ"א ה"א, נ"ב ע"ג) ששנינו שם: ולא שוקלין כנגדו מעות, אפילו סלע של חולין לעשות סלע של מעשר שני. ושאלו שם: היתה לו סלע של מעשר והיא מסויימת לו (כלומר, שידע את משקלה בדיוק), מהו שישקול כנגדה סלע<sup style="color: gray;">1</sup> של מעשר שיני אחרת, ותהא מסויימת לו? כלומר, אם אף כאן יש בזיון מצוה, אעפ"י ששתיהן כבר קדושות.<br/>ברם שיטה אחרת בבבלי (שבת כ"ב רע"ב): מעשר שני (כגי' כתי"י, עיין דק"ס שם) אין שוקלין כנגדו אפילו<sup style="color: gray;">2</sup> דנרי זהב,<sup style="color: gray;">3</sup> ואפילו לחלל עליו מעשר שני אחר. והסיקו שם שלאו מחמת בזיון מצוה אתינן עלה,<sup style="color: gray;">4</sup> אלא גזירה שמא לא יכוין<sup style="color: gray;">5</sup> משקלותיו וקא מפיק להו לחולין. ופירש רב האי (עיין הערה 5): "שמא הדינרין של מע"ש<sup style="color: gray;">6</sup> יש בהם חסרון, ואי שקיל כנגדן דינרין אחרין לחלל על ידן מע"ש אחר, מפיק לחולין תבואת מעשר שני, והרי לא שקיל דמים כנגדן, שהרי יש בהם חסרון במשקלותיו".<br/>ובפירוש הר"מ למס' שבת הוצ' אסף עמ' כ"א (סיני טבת־שבט, ת"ש): שמא <b>יכון משקלותיו</b>, ומפיק להו לחולי', פ' אם עשה בו היום משקולת, למחר תחסר, שהפירות יובשין וחוסרין, ואתי לכוון המשקלות, ועושה ממנה משקל שהן מעט משל אמש, ומשליך את הפסולת שבינן,<sup style="color: gray;">7</sup> ונמצא מוציא מעשר לחולין בלא פדיון. והוא כעין פירוש רב האי הנ"ל, אלא שרבינו פירשה בשוקל כנגד פירות מע"ש (ולא כנגד הסלע), וגרס בגמרא: שמא יכוין וכו', כלומר, שמא יכוין לעשות ממנו (מן המע"ש) משקולת, וישהה אותו, ונמצא המשקל חסר במשך הזמן. והר"ש אסף העיר שלפנינו וכן בר"מ (פ"ג מה' מע"ש הי"ט) הגירסא היא: <b>לא</b> יכוין. ברם זהו תיקון המגיה בר"מ ד"ו של"ד, אבל בכל הדפוסים הישנים שקדמו לדפוס זה, וכן בכל כתה"י שבדקתי, הגירסא היא: שמא יכוין ממנו משקלות.<sup style="color: gray;">8</sup> וכן גרס בגמרא שם אף במאירי הנ"ל (לעיל הע' 2) שכתב: וטעם האיסור משום גזירה <b>שמא יכוין</b> ממנו משקולת, כלומר, אחר שהתחיל לשקול בהם יצניעם לצורך משקולת וכו' ויתחסרו הפירות, וכששוקל בהם פעם אחרת נמצא מוציא מעשר לחולין בפחות מדמיו.<br/>ולפי כל הפירושים הנ"ל כל האיסור הוא משום חשש תקלה, ולא משום בזיון מצוה, שהרי הוא עושה כן כדי לקיים מצות מע"ש עצמו. נמצאנו אומרים שלפי מסורת הבבלי אין התוספתא כאן עניין למשנתנו המדברת בשוקל חולין כנגד המע"ש, ומחמת בזיון מצוה גרידא אתינן עלה, כפירוש הר"מ בפיה"מ, וכמו שפסק בפ"ג ה"כ. ועיין בר"ש כאן פ"א מ"א ד"ה ולא וברא"ש שם, והם פירשו כפירש"י בשבת שם, עיי"ש.
(ה) <b>אפילו לחלל עליהן וכו'. </b>כ"ה בכל הנוסחאות, ועיין מ"ש לעיל. ובכפו"פ פ"מ הנ"ל (בד"ר, ש"ד ע"ב): אפילו חלל עליהן וכו', וכנראה שזו היא ט"ס.<sup style="color: gray;">10</sup>
(ו) <small>3.</small> <b>ולא יתנם לשולחני להתנאות בהן וכו'. </b>וכ"ה בד ובכפו"פ הנ"ל, ובר"מ פ"ג מה' מע"ש ה"כ, וממנו בסמ"ג לאוין רנ"ט, ע"ו ע"ד. ובכי"ע: ליהנות בהם. ופירושו <b>שהשולחני</b> מתנאה בהן. וכן מפורש להלן ב"מ פ"ד ה"ב: משכיר אדם מעותיו לשולחני להתנאות בהן וכו'.<sup style="color: gray;">11</sup>
(ז) <b>ולהלוותן להתעטר בהן. </b>וכ"ה גם בד ובכפו"פ הנ"ל. אבל בכי"ע: לא ילוה אותם להתעטר בהם. ובר"מ ובסמ"ג הנ"ל: ולא ילוה אותן להתגדל בהן. ולהלן ב"מ הנ"ל: להתלמד בהן ולהתעטר בהן.<sup style="color: gray;">12</sup> והכוונה כאן שאסור להלוותן, אפילו אם אינו מוציא את המטבעות, ומחזירן כמות שהן. ועיין מ"ש להלן.
(ח) <small>3-4.</small> <b>אם בשביל שלא יעלו חלודה וכו'. </b>לפי פשוטו פירושו שאם הוא חושש שהמטבעות לא יעלו חלודה מותר למסור אותן לשולחני להתנאות בהן. ובר"מ הנ"ל: ואם הלוון שלא יעלו חלודה מותר. וצ"ע אם מותר להלוות ממש מעות מע"ש מחמת חשש חלודה, כלומר, שהלווה יוציא אותן בקדושת מע"ש ויחזיר לו אח"כ מעות מע"ש משלו.<sup style="color: gray;">13</sup> ובתו"כ בהר (פרק ו' ה"ה, ק"ט ע"ג), וכן בספרי כי תצא (פי' רס"ב עמ' 284): נשך כסף לרבות כסף מעשר. ואף שם, כנראה, הכוונה שאסור להלוות ברבית כסף מע"ש שיאכלן הלוה בקדושה, ע"מ שיחזיר לו ממעות מע"ש שלו.
(ט) <small>4.</small> <b>כיצד אין מוכרין אותו וכו'. </b>ריבמ"ץ בריש מכילתין. ובירושלמי ריש מכילתין: כיצד אין מוכרין אותו, לא יאמר אדם לחבירו הילך את המנה הזה של מע"ש, ותן לי בו חמשים זוז של חולין, כלומר, הלוקח נותן לו פחות משויו, מפני שהוא צריך לטרוח לאכלו בירושלים, ואינו יכול להוציאו במה שהוא רוצה. והברייתא באה להוציא מכירה דרך חילול, כלומר, שהמעות נתפסים בקדושה בידי המוכר, והפירות מתחללים, וזה מותר, כמפורש במשנתנו (פ"ד מ"ו), וכמו שפירשו המפרשים כאן.
(י) <small>5-6.</small> <b>וימשכננו מעשר שני שלו. </b>כ"ה בד, בכי"ע ובר"מ פ"ג מה' מע"ש הי"ח. ובירושלמי הנ"ל: הנכנס לתוך ביתו של חבירו למשכנו, אל ימשכן מעשר שני שלו. ומדברים כאן בשליח ב"ד, או בנכנס ברשות, ונקטו לשון זו ("לא יכנס לביתו"), כדי שיהא ברור שבמשכון לשם גבייה עסיקינן.
<h3>הלכה ב</h3>
(א) <small>6.</small> <b>כיצד אין מרהינין אותו וכו'. </b>ערוך ערך רהן בשם התוספתא, ר"מ הנ"ל.
(ב) <small>7.</small> <b>ויהא בידך. </b>וכ"ה בד. ובכי"ע ובערוך הנ"ל: יהא בידך.
(ג) <b>עליו חולין. </b>וכ"ה בד, בכי"ע, בערוך ובר"מ הנ"ל. ובירושלמי (פ"א ה"א, נ"ב רע"ג): תני ולא מרהינין אותו, ולא יתננו לחנוני שיאכל עליו. והוי"ו של "ולא יתננו" הוא וי"ו הפירוש, כלומר, שלא יתן את המע"ש לחנווני כמשכון, ויאכל עליו חולין.<sup style="color: gray;">15</sup> אבל בוודאי שמותר לתת לחנוני סלע של מע"ש על מנת לאכול על חשבונה על יד על יד, בקדושת מעשר עד שתצא הסלע לחולין, כמפורש במשנתנו פ"ב סמ"ט.<sup style="color: gray;">16</sup>
(ד) <small>7-8.</small> <b>לא יאמר לו הילך יין וכו'. </b>במשנתנו (פ"א מ"א): ולא יאמר אדם לחברו בירושלים הילך יין ותן לי שמן. ואף כאן בירושלים עסיקינן ובמחליף מעשר במעשר. ובירושלמי משמע שגרס גם בברייתא: בירושלים, ועיין להלן. ועיין בפי' הרש"ס, ב' ע"א, שפירש את הברייתא שלנו בגבולין עיי"ש.
(ה) <small>8.</small> <b>הילך יין מפני שאין לי שמן וכו'. </b>בירושלמי (פ"א ה"א, נ"ב ע"ג): אבל אומר לו הא לך יין שאין לך יין, הא לך שמן שאין לך שמן. הא לך יין שאין לי שמן הוון בעיי מימר אסור. אשכח תני מותר.<sup style="color: gray;">17</sup> ואינו אסור משום חליפין? מכיון שאינו יכול להוציאו ממנו בדין אין אילו חליפין. וליידא מילא (כלומר, ולאיזה דבר) אמר הא לך יין, שאין לי שמן? דאילו הוה לי משח הוינא מיתן לך. כלומר, וממילא אין יכול להוציא מחבירו את החליפין, משום שהנימוק שלו "מפני שאין לי שמן" יכול להתפרש כפיוס, למה אינו נותן לו גם שמן. והנותן סומך על חבירו שיבין את הרמז של לאו מלכא אנא, ולאו כלבא את.
(ו) <small>9.</small> <b>נמצאו מחליפין ואין מחליפין וכו'. </b>וכ"ה גם בר"ש וברא"ש פ"א מ"א, ורבותינו צרפו שם את התוספתא ואת הירושלמי. ופירושו: נמצאו מחליפין למעשה, ואין מחליפין לפי ההלכה.
(ז) <small>9-10.</small> <b>ועושין טובה זה עם זה. </b>כלומר, שאין כאן חליפין אלא שנותנין זה לזה מתנת חנם, כמפורש במשנתנו. ועיין בריבמ"ץ ובמה"פ למשנתנו ד"ה אבל, ועיין בתוספ' פסחים ע"ה ב' ד"ה לפי.
<h3>הלכה ג</h3>
(א) <small>10.</small> <b>לא על גבי צינית. </b>ברש"ס בכורים, ל"א רע"ב: ותניא בפ"ק דמע"ש בתוספתא אין נותנין <b>שמן</b> של מע"ש לא ע"ג צינית וכו'. ובר"מ פ"ג מה' מע"ש הט"ז: מע"ש אעפ"י שניתן לסיכה אין נותנין אותו לא על גבי צינית וכו' (והרש"ס ניסח ע"פ הר"מ). ומכאן שרבינו פירש שמדברים כאן במע"ש עצמו, ומחמת איסור רפואה אתינן עלה, ורבינו אוסר לתת שמן של מע"ש ע"ג מכתו, עיין מ"ש לעיל עמ' 461. אבל כבר הרגיש בח"ד שכאן מדברים במטבע של מע"ש, וציין למשנת שבת (פ"ו מ"ו): יוצאה <b>בסלע</b> שעל <b>הצינית</b>,<sup style="color: gray;">18</sup> ומכאן שהיו נותנין מטבע על גבי הצינית. והמטבע אינו מתקלקל כלל, והאיסור הוא מחמת בזיון מע"ש, כפי שמוכח ממקום הלכה זו בין ההלכות שלעיל. אבל שמן של מע"ש אפשר שמותר ליתנו ע"ג המכה, לשיטת התוספתא, עיין מ"ש לעיל עמ' 461.
(ב) <small>10-11.</small> <b>ולא על גבי חית. </b>בד: זוית, ובכי"ע: זזות. ובפי' הרש"ס הנ"ל, וכן בר"מ הנ"ל: ולא ע"ג חזזית, כלומר, על הילפת. (ח"ד). וכנראה שהיו נותנים מטבע גם על גבי השחין, עיין בבבלי שבת ס"ה א' הנ"ל ומ"ש לעיל הע' 18.
(ג) <small>11.</small> <b>ואין עושין אותו קמיע. </b>וכ"ה גם בד ובכי"ע. ופירושו שאין עושין את המטבע עצמו קמיע, כלומר, אין קושרין אותו על הגוף, כדי שיגן עליו מחמת קדושת מע"ש. וכן אמרו בירושלמי (שבת פ"ו סה"ב, ח' ע"ב ובמקבילות): תן עליו ספר, תן עליו תפילין, בשביל שיישן אסור. ואסרו כאן מחמת בזיון מע"ש, ואעפ"י שאינו כותב כלום ע"ג המטבע ואינו מפסידו מצורתו כלל. ובר"מ הנ"ל: ואין עושין ממנו קמיע וכו'. וניסח ע"פ שיטתו שמדברים כאן במע"ש עצמו, ולא במעות מע"ש.
<h3>הלכה ד</h3>
(א) <b>על אסימון וכו'. </b>משנת עדיות פ"ג מ"ב. ובמשנתנו כאן (פ"א מ"ב) סתם כחכמים. ומחלוקת זו הובאה גם בירושלמי כאן (פ"א ה"ב, נ"ב סע"ג) ובבבלי (ב"מ מ"ז ב'). ונחלקו בה אף ר' ישמעאל ור' עקיבה בספרי (ראה פי' ק"ז עמ' 167). ולפי ר' עקיבה: דבר שיש עליו צורה, פרט לאסימון שאין עליו צורה.<sup style="color: gray;">19</sup> ועיין בבבלי הנ"ל. ובירושלמי הנ"ל: מהו<sup style="color: gray;">20</sup> ליטרא של כסף? אסימון.<sup style="color: gray;">21</sup> ובפי' הריבמ"ץ בשם הירושלמי: מהו אסימון ליטרא כסף. וכן בספרי נשא סוף פי' נ"ד עמ' 55: כלים חזר ועשאן סימון. חזר ועשאן כלים וכו'. וכן קראו גם ביונית לנסכא של כסף ασημον כלומר, ασημον [άργύριον], ועיין במלון למלים שאולות מלשון יון ורומי של קרויס ערך אסימון עמ' 86. ועיין להלן פ"ג שו' 21 ומש"ש.
(ב) <small>12.</small> <b>הניתנות סימן במרחץ וכו'. </b>בכי"ע: והניתנות סימן וכו'. ובבבלי הנ"ל: ושוין שאין מחללין על מעות הנתנות בסימן לבית המרחץ וכו'. והפירוש הנכון הוא בתשה"ג (גיאוניקה ח"ב עמ' 3): כך מנהגן במקומות הללו, שמקדימין [כסף לבע]ל בית המרחץ, עשרה פעמים שנכנסין לו בכסף אחת, ובעל המרחץ נותן למקדים הזה עשרה מטבעות של נחושת, שהן סימן כי נתקבל ממנו שכר עשרה פעמים, וכל זמן שמביא לו מטביע אחת מין אותן המטבעות נכנס למרחץ ורוחץ וכו'.<sup style="color: gray;">22</sup><br/>והסימנים הללו היו נפוצים מאד בעולם העתיק, והיו ידועות בשם tesserae, וטבעו אותם גם אנשים פרטיים מחמת מחסור במטבעות קטנות. ולפעמים היו נעשים הסימנים הללו מנחושת בצורת מטבעות, וחותמות ומספרים חקוקים עליהם, ולפעמים היתה גם דמות הקיסר טבועה עליהם.<sup style="color: gray;">23</sup> וידועות לנו גם tesserae הניתנות סימן לכניסה לבית המרחץ.<sup style="color: gray;">24</sup><br/>ובירושלמי הנ"ל: הכל מודין שאין מחללין אותו על המעות הנתונות לאולייר. הדא דתימר כדרך שהן יפין אצל האולייר, אבל כדרך שהן יפין אצל (כ"ה בכי"ר, ולפנינו בטעות: על) התורמסר מחלל. ומכאן נראה שהיו קונים את הסימנים מן התורמסר,<sup style="color: gray;">25</sup> והיו נותנים אותם לאולייר.<sup style="color: gray;">26</sup> האולייר היה מקבל את הסימנים בשווים,<sup style="color: gray;">27</sup> אבל כשהתורמסר חוזר ומחליף את הסימנים למטבעות הוא משתכר,<sup style="color: gray;">28</sup> ולפיכך אסרו לחלל על הסימנין לפי שוויים אצל האולייר, מפני שאינם יפים מחיר זה אלא לרחיצה, אבל התירו בירושלמי לחלל עליהם לפי שוויים אצל התורמסר, מפני שהם יוצאים על גבי סימניהם וצורתם אצל החלפנים, ואינו דומה לאסימון שאין לו לא צורה ולא סימן אחר המסמן את ערכו.<sup style="color: gray;">29</sup> ועיין להלן פ"ג שו' 21 ומש"ש.
<h3>הלכה ה</h3>
(א) <small>13.</small> <b>לא על מטבע מרוד וכו'. </b>בכפו"פ פ"מ עמ' תקנ"ב (ד"ר, ש"ה ע"ב): תוספות מסכת מע"ש פ"ק אין מחללין אותו לא על מטבע<sup style="color: gray;">30</sup> ולא על מטבע שאינו יוצא וכו'. ובבבלי (ב"ק צ"ז ב'): אין מחללין על המעות שאינן יוצאות כיצד וכו'. והבבלי קיצר, עיין מ"ש להלן בסמוך.
(ב) <small>13-14.</small> <b>ולא על מטבע וכו'. </b>פיסקא ממשנתנו פ"א סמ"ב.
<h3>הלכה ו</h3>
(א) <small>14-15.</small> <b>היו לו מעות כזביות ומעות ירושלמיות וכו'. </b>בכי"ע ובערוך ערך כזב: כוזביות וכו'. והתוספתא נותנת כאן דוגמא למטבע שמרד ולמטבע שאינו יוצא, ומטבע שמרד, הן מעות בן כוזיבא, ומעות שאינן יוצאות אגב צורתן (אלא כנסכא בעלמא), הן המטבעות העתיקות הירושלמיות. ובירושלמי (פ"א ה"ב נ"ב ע"ד): מטבע שמרד, כגון בן כוזיבא אינו מחלל. ובבבלי הנ"ל: אין מחללין על המעות שאינן יוצאות, כיצד היו לו מעות כוזביות,<sup style="color: gray;">31</sup> ירושלמיות, או של מלכים הראשונים וכו'. וכ"ז היא דוגמא למעות שאינן יוצאות, שנזכרו במשנתנו (פ"א מ"ב), ועיין מ"ש להלן.
(ב) <small>16.</small> <b>היוצא משום מלכים הראשונים וכו'. </b>בכי"ע: לשום מלכים וכו', והיא היא. והכוונה למטבעות של מלכי רומי שמתו, וכבר אינם טובעים יותר מטבעות הללו, אלא שבני אדם מקבלים אותם אגב צורתם, ומכיוון שיוצאים אגב צורתם, מחללים עליהם. ובירושלמי (פ"א ה"ב, נ"ב ע"ד): כמטבע של מלכים הראשונים, נימר אם היה יוצא על גב צורתו מחלל. אבל מטבעות של המלכים שפסלו את צורתם, וגזרו על זכרונם (damnatio memoriae), אין מחללים עליהם כלל. וכבר ראינו לעיל שבבבלי הנ"ל מונה אף מעות של מלכים הראשונים בין מעות כוזביות וירושלמיות שאין מחללין עליהן, והכוונה למטבע ממין זה.<sup style="color: gray;">32</sup>
(ג) <small>16-17.</small> <b>אין מחללין אותו לא על מעות שכן בבבל וכו'. </b>וכ"ה בד. ובכי"ע: כיצד<sup style="color: gray;">33</sup> אין מחללין על המעות שמן<sup style="color: gray;">34</sup> בבבל וכו'. ובירושלמי (פ"א ה"ב, נ"ב ע"ד): תני אין מחללין אותו לא על המעות שכן<sup style="color: gray;">35</sup> בבבל וכו'. וכן בבבלי ב"ק (צ"ז ב'): ת"ש אין מחללין על מעות של כאן (=שכן, שכאן, שבתוספתא וירושלמי) והן בבבל. ופירשו בירושלמי הנ"ל: "לא על המעות שכן בבבל. בעומד בבבל". כלומר, אם הוא נמצא בבבל ויש לו שם מעות של כאן (של א"י) אינו מחלל עליהם, שהרי מטבע של א"י בבבל הוא מטבע שאינו יוצא אגב צורתו.
(ד) <small>17.</small> <b>ולא על מעות שבבבל כן. </b>כ"ה בירושלמי הנ"ל (אלא ששם "המעות"). והמלה "על" נשמטה בכי"ו בט"ס (וישנה גם בד, בכי"ע ובכפו"פ פ"מ הנ"ל), והמלה "כן" אינה גם בד ובכפו"פ הנ"ל. ובכי"ע: ולא על המעות שבבבל והן כאן. ובבבלי הנ"ל: ושל בבל והן כאן. ופירשו בירושלמי: בעומד כן. כלומר, וממילא יש כאן מטבע שאינו יוצא, וכמו שכתבנו לעיל. ואעפ"י שכל המטבעות היו יוצאות בירושלים (עיין בירושלמי ובבבלי הנ"ל), כבר תרצוה בבבלי שכן היה רק בזמן שיד ישראל היתה תקיפה על אומות העולם. [ובירוש׳ לפי פי׳ ספר ניר, הכוונה היא שאם חלל על מעות בבל והוא בבבל, עיין להלן בסמוך ד״ה אבל.]
(ה) <small>17-18.</small> <b>אבל אם היה כן והיו לו מעות בבבל וכו'. </b>בירושלמי הנ"ל: היו לו מעות מבבל לבבל והוא עומד כאן? נימר אם היתה דרך פתוחה מחלל. ואם לאו אינו מחלל. כלומר, אם המעות של בבל הן בבבל מחלל עליהן, שהרי הן יוצאות במקומן, ולא איכפת לנו כלל אם הוא בא"י, אלא שהירושלמי מצריך שתהא הדרך פתוחה (כלומר, שאין חירום בין א"י ובין בבל), שאם לא כן הרי הוא מחלל על דבר שאינו ברשותו, וכמפורש להלן. ובבבלי הנ"ל: של בבל והן בבבל מחללין, ופירשו שם שאפילו אם אינו יכול להביא את המטבע לא"י (מפני שהמלכיות מקפידות על המטבע), הרי יכול הוא לקנות בהמה בבבל ולהביאה לא"י, עיין בתוספות שם ד"ה דזבין, בהשגות הראב"ד פ"ד מה' מע"ש הי"ד ובחידושיו לב"ק עמ' רמ"ד.<br/>וגירסא משונה בכפו"פ פ"מ עמ' תקנ"ב הנ"ל: אין מחללין אותו לא על מעות <b>שבמדי</b> ולא על מעות שבבבל, אלא אם היה כן והיו לו מעות בבבל מחללין אותו עליהם. ועיין בר"מ פ"ד מה' מע"ש הי"ד<sup style="color: gray;">36</sup> ובהשגות שם. וכנראה שהיתה להר"מ גירסא אחרת בבבלי.<sup style="color: gray;">37</sup>
(ו) <small>19.</small> <b>היו לו מעות טמונות בקצטרא ובהר המלך וכו'. </b>וכן מעתיק בפ"מ (פ"א סה"ב) בשם תוספתא כתיבת יד. וכן בפי' רבינו הלל לספרי ראה (מ' ע"ג): היו לו מעות טמונות בקסרא ובהר המלך וכו'. ובכי"ע: טמונות בקסטרא או בהר המלך וכו'. וכן בריבמ"ץ פ"א מ"ב. ובכפו"פ עמ' תקנ"ב הנ"ל: בקצרה בהר המלך וכו'. ועיין בירושלמי כאן פ"א סה"ב ובבבלי ב"ק צ"ח א'. וקצטרא (קסטרא) הוא מבצר שהחזיק בו הצבא הרומאי, ויהודי לא היה יכול להוציא משם את כספו מבלי שיגזלוהו הרומאים. וכן הר המלך היה מיושב על ידי גויים, והיתה סכנה לגשת לשם, וכמפורש בירושלמי (שבת פ"א ה"ד, ג' ע"ד, ובמקבילה בע"ז פ"ב ה"ט, מ"א ע"ד) שהיו עולין להר המלך ונהרגין.<sup style="color: gray;">38</sup> וכנראה שברייתא זו נשנית בסמוך לאחרי דיכוי מרד בר כוזבא, ועדיין היו יהודים שטמנו כספם במבצרים ובהר המלך וכשכבשו אותם הגויים לא יכלו להוציא את כספם משם.
(ז) <b>או שנפל כיסו לבור. </b>בפי' רבינו הלל הנ"ל: מכיסו לבור. ובבבלי הנ"ל: לים הגדול.
(ח) <small>20.</small> <b>אעפ"י שיודע שהוא שם וכו'. </b>וכ"ה בפירוש רבינו הלל הנ"ל. ובד: שידו' (שידוע) וכו'. וכ"ה בכפו"פ הנ"ל. ובכי"ע: שיודע שיש שם מעות וכו', וכ"ה בריבמ"ץ הנ"ל (אלא שחסרה שם המלה "שיודע"). ובמאירי ב"ק שם (עמ' 278): אם נפל כיסו לים הגדול וכו', הא אם נפל לבור ויכול להוציאו פודה בו, מפני שהוא ברשותו. והדברים לקוחים מדברי הר"מ בפ"ד מה' מע"ש הי"א. וכאן מדברים שאין בכיס מעות בכדי הטורח להוציאו מן הבור. ובירושלמי כאן (פ"א סה"ב): ר' יונה בעי נפל כיסו לבור ובו מאה ריבו<sup style="color: gray;">39</sup> והיה יכול להוציא חמשים ריבוא להעלותן, אותן חמשים רבוא כמי שהן ברשותו. כלומר, מותר לחלל כשעור העודף על שכר ההעלאה. (שירי מנחה). ועיין במהרי"ק על הר"מ הנ"ל ובמה"פ פ"א סה"ב ד"ה יכול.
<h3>הלכה ז</h3>
(א) <small>21.</small> <b>מי שבא בדרך וכו'. </b>בשו"ת מהר"ם ב"ב סי' תתר"ט (ד' פראג, ק"ז ע"ד): והא תניא בתוספת' דמעשר שיני בפ"ק, ומייתי לה בהגוזל בתרא (ב"ק קט"ו ב'), מי שבא בדרך ומעות בידו וכו', והעתיק כגירסת הבבלי שם. וכ"ה בשו"ת שלו קרימונא סי' קצ"ו, ס"ט ע"ב, ומרדכי ב"ק פ"י סי' קס"ג. ובכפו"פ הנ"ל דלג על בבא זו.
(ב) <small>21-22.</small> <b>הרי הן מחוללין על מעות שיש לי וכו'. </b>וכ"ה בד ובכי"ע. ובבבלי הנ"ל: הרי פירות שיש לי בתוך ביתי מחוללין על מעות הללו. וכן מעתיק במהר"ם הנ"ל. ושמא צריך לומר לפנינו: הרי (הן) מחוללין על[יהן] מעות שיש לי בתוך ביתי, כלומר, אסור לאדם ההולך בדרך לחלל על המעות הללו מעות אחרות של מע"ש, ועיקר החידוש הוא בסיפא, שבדיעבד דבריו קיימין (עיין ר"מ פ"ד מה' מע"ש סה"ה).
(ג) <small>22.</small> <b>ואם עשה כן דבריו קיימין. </b>והעמידוה בבבלי הנ"ל ביכול להציל ע"י הדחק, אבל באינו יכול להציל אפילו ע"י הדחק לא אמר כלום. וכן פסק הר"מ בפ"ד הי"ב. והתוספתא כאן סתמה את דבריה, ועיין מ"ש להלן.
<h3>הלכה ח</h3>
(א) <small>22-23.</small> <b>היה טעון כדי יין וכדי שמן וכו'. </b>כפו"פ פ"מ עמ' תקנ"ב ובבלי הנ"ל.
(ב) <small>24.</small> <b>אם עשה כן הרי זה אסור. </b>וכ"ה בד, בכי"ע ובכפו"פ הנ"ל. ופירושו שהפירות אסורים משום טבל. ובבבלי הנ"ל מפורש: ואם אמר, לא אמר כלום. ומוכח בבבלי הנ"ל שפירשוה בשאינו יכול להציל אפילו ע"י הדחק. וכבר העיר באור שמח (פ"ד מה' תרומות ה"ב) שמתוך התוספתא כאן ששנתה את שתי ההלכות גבי הדדי מוכח שבחד גוונא עסיקינן, עיי"ש שחילק בין מע"ש לתרומה. ושמא ההבדל הוא שבאנס עדיין לא נעשה שום מעשה במעות שבידו, ולפיכך בדיעבד חילולו חילול אפילו אם אינו יכול להציל, מה שאין כן בחביות שכבר התחילו להשתבר שהן כאבודות, וכחילוק התוספות בב"ק י"ז ב' ד"ה זרק. ועיין מ"ש לעיל סוף עמ' 286 ואילך. וצ"ע.<sup style="color: gray;">40</sup>
<h3>הלכה ט</h3>
(א) <small>24-25.</small> <b>לוקחין חיה ועוף לבשר התאוה וכו'. </b>בירושלמי פ"א ה"ג, נ"ב ע"ד: בראשונה היו אומרים לוקחין בהמה לבשר תאוה והיו מבריחין אותו מעל גבי המזבח. חזרו לומ' לא יקחו. [חזרו לומ']<sup style="color: gray;">41</sup> אפילו חיה וכו'. ובבא זו של התוספתא היא לפי הגזירה הראשונה שאין לוקחין בהמה לבשר תאוה אלא חיה ועוף דוקא. ובספרי ראה (פי' ק"ז סוף עמ' 168): יכול יקח בהמה למשתה בנו וכו', שמחה האמורה כאן שלמים. ועיין במשנתנו פ"א מ"ג.
(ב) <small>25.</small> <b>אבל לא לזבחי שלמים. </b>כלומר, אבל אם קנה לזבחי שלמים אינם נתפסים בקדושת מעשר כלל, עיין במשנתנו פ"א מ"ד ובמנחות פ"ב א'. ועיין ר"מ פ"ז מה' מע"ש הי"ב ובמהרי"ק שם. ועיין במשנתנו פ"ג מי"א, ומדברים שם כשלקחו לבשר תאוה, כפי שמוכח מפסק הר"מ ומסתימת דברי הראשונים למשנתנו שם. אבל עיין בפי' הרש"ס שם, נ"ה ע"ב. ונדחק לפרש כן, מפני דברי הירושלמי שם, ואין צורך, עיין בס' ניר לירושלמי שם.
(ג) <small>25-26.</small> <b>שיהא בשר התאוה מטמא וכו'. </b>לפי גזירה זו לא היו אוכלים בירושלים בשר תאוה אפילו של חולין, כדי שלא להבריח את הבהמה מן המזבח, אבל עדיין היו אוכלים בשר חיה (עיין בתוספתא נדה פ"ט הי"ח). ובמשנת בכורים (פ"ב מ"י): כיצד שוה (כלומר, כוי) לבהמה וכו', ואינו נלקח בכסף מעשר לאכול בירושלים. ובירושלמי שם (ס"ה ע"ב): ואפילו בשעה שהיו לוקחין בהמה<sup style="color: gray;">42</sup> לבשר תאוה, אינו נלקח [בכסף] מעשר ויאכל בירושלים. ופירושו: ואפילו בשעה שעדיין לא גזרו טומאה על בשר תאוה של בהמה, והיו אוכלים אותה בירושלים, אבל הרי אסור היה לקנות בהמה בכסף מעשר לבשר תאוה, ולפיכך אף כוי אינו נלקח, משום חשש שהוא בהמה.<sup style="color: gray;">43</sup>
(ד) <small>26.</small> <b>אמרו אין לוקחין חיה וכו'. </b>בירושלמי הנ"ל: חזרו לומ' (עיין הע' 41) לא יקחו אפילו חיה אפי' עופות. ובח"ד ציין לתוספתא נדה (הנ"ל): בראשונה היו אומרים בשר התאוה טהור, חזרו וגזרו עליו שיהא מטמא את הידים וכו', חזרו ואמרו חיה ולא עוף. והוא כשיטת התוספתא כאן שחילקה בין חיה ועוף, ולפי גזירה ראשונה לא גזרו טומאה אלא על בשר תאוה של בהמה וחיה (דמיחלפא בבהמה), אבל לא על בשר עוף. ובירושלמי הנ"ל שנו כשיטת ר' אליעזר בן יהודה להלן, שלא חילק בין חיה ועוף.<br/>ברם ברייתא זו דחויה מן ההלכה, עיין במשנתנו פ"א מ"ג, פ"ג מי"א ולהלן שו' 34, ולעיל שביעית פ"ז שו' 15 ומש"ש, ואף החכמים לא אסרו בשביעית שם אלא במחלל חוץ לירושלים, עיין בירושלמי כאן סה"ג, נ"ב ע"ד, ובפ"מ שם. והברייתא שלנו החמירה במע"ש. אבל לפי ההלכה שמע"ש הוא כחולין גמורין (עיין מ"ש בתס"ר ח"ד עמ' 51), הרי אין איסור לקנות בו בשר תאוה מדבר שאינו ראוי לשלמים. וכן פסק הר"מ (פ"ז מה' מע"ש הי"ב): גזרו בית דין שאין לוקחין בהמה ממעות מעשר אלא לשלמים, אבל חיה ועוף לוקחין שאינן ראויין לשלמים.<br/>ועיין במשנתנו ערלה ספ"ב, ובשו"ת הרדב"ז ח"ה סי' שני אלפים רכ"ג, ובס' משנה ראשונה ערלה ספ"ב ומ"ש בתס"ר ח"ג עמ' 290.
(ה) <small>27.</small> <b>איש אבלין וכו'. </b>בד: איש אכלי'. ובכי"ע: איש איבלייס. וביוחסין השלם 57 ע"א: ובתוספתא ר' אליעזר בן יהודה איש אובלים, בפ' קמא דמעשר שני. ולהלן נדה הנ"ל: איש כפר אובלין. ועיין בס' הישוב כ"א ח"א עמ' 1.
(ו) <small>27-28.</small> <b>שכן הגת שנעשת על גבי בשר תאוה וכו'. </b>כלומר, אם המתעסק בגת אכל בשר תאוה, דינו כאילו אכל חולין טמאים. ולהלן נדה הנ"ל: אפילו נעשית על גב עוף אחד ועל גב תרנגול אחד וכו'.<sup style="color: gray;">45</sup> והכוונה שלא על עוף (כגון תור ובן יונה) בלבד גזרו (שהרי הוא בא עולה בנדבה, ולפיכך גזרו על בשרו), אלא אפילו על תרנגול (שאינו כשר לשום קרבן, ואף לא יחליפו את בשרו בבשר בהמה וחיה) גזרו שיהא מטמא את הידים.
(ז) <small>28.</small> <b>טמאה לקודש טמאה לתרומה. </b>בד: וטהור לתרומה, ובכי"ע: טהורה לתרומה, וכ"ה להלן נדה הנ"ל (ועיי"ש גם בדברי הת"ק). ולכאורה אינו מובן שהגת תהיה טהורה לתרומה וטמאה למעשר. אבל לגי' כי"ו היא טמאה לתרומה ולמעשר, עיין במשנת פרה פי"א מ"ה.<sup style="color: gray;">46</sup> ברם קשה להגיה את רוב הנוסחאות והכוונה היא שבירושלים עיר שעושה את כל ישראל חברים, היו כולם טהורים לקודש (עיין חגיגה פ"ג מ"ו), ולפיכך אסרו לקנות בשר תאוה בכסף מעשר, כדי שלא יפסל גופם לאכילת קדשים ע"י אכילת המעשר.
<h3>הלכה י</h3>
(א) <small>29.</small> <b>פתוחה צריך לאכל כנגד הקנקן. </b>שהרי אין הקנקן בטל על גבי היין (עיין להלן) ונמצא ששלם בכסף מעשר אף בעד הקנקן, ודינו כקונה כלים בכסף מעשר שאוכל כנגדן, כלומר, שאוכל משלו בקדושת מעשר כנגד שווי הקנקן, עיין במשנתנו פ"א מ"ד וספ"א.
(ב) <small>29-30.</small> <b>סתומה אין צריך לאכל כנגד וכו'. </b>מפני שהיין צריך לקנקן כשהוא סתום (בבלי עירובין כ"ז ב'), ואם פותחו מתקלקל היין (ירושלמי גיטין ספ"ג), ולפיכך בטל אגב היין. וכן בספרי ראה (פי' ק"ז עמ' 168, ירושלמי כאן פ"א רה"ג, בבלי עירובין כ"ז ב'): ביין ולקחת חבית על ידי קנקנה. וכן במשנתנו (פ"א מ"ג): כדי יין סתומות מקום שדרכן למכור סתומות יצא קנקן לחולין, ועיין במשנתנו ספ"ג. והארכנו בזה להלן פ"ב שו' 106 ואילך, עיי"ש.
(ג) <small>30.</small> <b>אבל בשל ציר וכו'. </b>וכשהיו קרבי דגים מעורבין בו, עיין להלן שו' 49. (ח"ד).
(ד) <small>30-31.</small> <b>ושל מוריס. </b>עיין מ"ש לעיל עמ' 57, ועיין ר"מ פ"ז מה' מע"ש ה"י ("הרי הן כמורייס"), ומקורו מכאן.
(ה) <small>31.</small> <b>אין צריך לאכל וכו'. </b>ר' יונה בר"ג מחק את המלה "אין", שהרי לא מצאנו בשום מקום שהמינים הללו זקוקים לקנקניהם, ושיתקלקלו אם מערה אותם ממקום למקום. וכן הוכיח מלהלן פ"ב שו' 108, לפי הגירסא הנכונה שמעתיק בפיה"מ להר"מ והגירסא בירושלמי, עיין מש"ש.<sup style="color: gray;">47</sup>
(ו) <small>32.</small> <b>דיתבאות של תמרה. </b>בד: ריתכאות וכו', ובכי"ע: דורכאות וכו'. וברדב"ז (פ"ח ה"ד, בד"ר): דירבאו'. וכנראה שצ"ל: רוכבאות (או ריכבאות) של תמרה, כלומר, מכבדות של תמרה. ובפיה"ג עוקצין פ"א עמ' 139: מכבדות של תמרה, רוכבה דהוצי. ולעיל כלאים פ"א שו' 29: ברכב של תמרה. ובבבלי ב"ב (ס"ב ב'): ריכבא דדיקלא, ועיין בנמושות של מהרי"ן אפשטין בפיה"ג שם עמ' 201. ומלמדת התוספתא שאינו צריך לאכול כנגד המכבדות, אעפ"י שמשתמש בהן כמטאטא. ובמשנתנו (פ"א סמ"ד): סלי זיתים וסלי ענבים עם הכלי לא יצאו דמי הכלי לחולין. ומפרשת התוספתא שריכבאות ופטיליאות וכו' בטילות אגב הפירות.
(ז) <b>ופוטליאות. </b>כלומר, סלים מיוחדים לתאנים ולתמרים (πατέλλιον ,πάτελλα), עיין במשנתנו כלים פט"ז מ"ה ובפיה"ג שם עמ' 45, ובהערות שם. והפטיליא בטלה ע"ג התאנים והתמרים. ועיין מ"ש להלן בשם הירושלמי.
(ח) <b>ודרוסות של תמרה. </b>וכ"ה בד.<sup style="color: gray;">48</sup> ובכי"ע: ודרוסות של תרומה (צ"ל: תמרה). ומכאן שהגירסא "ודרוסות" היא בכל הנוסחאות, ואין להגיה. וכנראה שהיו דורסים את התמרים בסל או בקופה, כדי שיזוב הדבש מתוכן (עיין במשנת מנחות פ"ח מ"ד, לעניין זיתים), והיו נמכרים יחד עם הקופה, והן היו נקראים דרוסות.<br/>ובירושלמי (פ"א ה"ג, נ"ב ע"ד): חותל של תמרים (עיין בפיה"ג הנ"ל, עמ' 45) פטולייא של תמרים יצאו לחולין. קופות של תמרים אית תניי תני יצאו ואית תניי תני לא יצאו. א"ר חסדא מאן דאמר יצאו, דרוסות (כלומר, כשנדרסו בתוך הקופה, ולמד כן מן התוספתא כאן, עיין מ"ש לעיל). ומאן דאמר לא יצאו, בשאינן דרוסות. וכן פסק הר"מ בפ"ח מה' מע"ש ה"ד.
(ט) <small>33.</small> <b>אם היו קופות הרי זה אוכל. </b>כלומר, אם היו הכלים (שהתמרים בתוכם) קופות (לאפוקי חותלאות ופוטיליאות) הרי זה אוכל כנגד הקופות, מפני שלא יצאו לחולין. ובדרך השערה נראה שצ"ל כאן: אם היו ק[ל]ופות הרי זה יאכל. והברייתא משלימה את משנתנו (פ"א מ"ג): האגוזים והשקדים יצאו קלפיהם לחולין,<sup style="color: gray;">49</sup> ומוסיפה התוספתא שהלכה זו היא דוקא אם קנה אותם בקליפיהם,<sup style="color: gray;">50</sup> אבל אם היו קלופים, אעפ"י שהחזיר אותם המוכר לקליפיהם אוכל כנגדן, דוגמת קנקנים פתוחות.
(י) <b>ושאר כל הדברים וכו'. </b>הברייתא מבארת את משנתנו הנ"ל, שלאו דווקא כנגד קליפות האגוזים והשקדים אינו אוכל (אם קנה אותם בקליפיהם), אלא הוא הדין לשאר פסולת, כגון פסולת ענבים וזיתים, אינו אוכל כנגדה. וכן כנראה פירש הרדב"ז (פ"ח מה' מע"ש ה"ד. ועיין ר"מ שם) שהביא בבא זו, והוסיף: והוא הדין לכל הקליפות.
<h3>הלכה יא</h3>
(א) <small>34.</small> <b>הלוקח צבי וכו'. </b>מפני שהלוקח חיה לבשר תאוה יצא העור לחולין (משנתנו פ"א מ"ג).
(ב) <small>35.</small> <b>שחוט צריך לאכל כנגד העור. </b>בריטב"א עירובין (כ"ז ב' ד"ה ומנא תימרא): ויש אומרים שלא התיר הכתוב בקר אגב עורו, וצאן אגב גיזתו, אלא בשלקחם חיים שאז הם טפלין לו וכו'. ונראין דברים דלגמרי שרא הכי רחמנא, ואפילו כשאפשר לו ליקח בשר בלא עור ובלא גיזות, דלא פליג רחמנא בהא וכו'. ותמוה שלא הזכיר שבתוספתא מפורש כדעת יש אומרים.<br>ובמדרש תנאים (דברים י"ד, כ"ו, הוצ' רד"צ הופמן עמ' 79): מה בקר וצאן מיוחדים שאי אפשר לו להקנות אלא על ידי עורן יצא עורן לחולין, אף כל שאי אפשר לו להיקנות אלא על ידי עורו יצא עורו לחולין. ובמה"ג המשיך מעצמו: מכאן אמרו לקח בהמה לזבחי שלמים וכו' יצא העור לחולין. אבל באמת אפשר לומר: מכאן אמרו לקח צבי שחוט לא יצא עורו לחולין, שהרי אפשר ואפשר לו להיקנות בלי עורו, ואף העור אינו שומר עליו מקלקול. ודינו כקונה פירות (עיין במשנתנו פ"ג מי"א) בסל (עיין במשנ' פ"א מ"ד). ועיין תוספ' עירובין כ"ז סע"ב. ברם הברייתא במדרש תנאים שם היא מדברי ר' עקיבא, והיא חולקת בכמה הלכות על הספרי שם (פי' ק"ז עמ' 168, עיין מ"ש להלן שו' 41 ד"ה הלות). ומשנתנו שסתמה את דבריה, כנראה, הולקת על ברייתא זו, ולפיכך השמיטה הר"מ, וכמו שהכריע בריטב"א הנ"ל.
<h3>הלכה יב</h3>
(א) <small>35-36.</small> <b>אין משכירין בתים בירושלם וכו'. </b>כפו"פ פ"ו, ע"ט ע"א. ועיין בשו"ת הרדב"ז ח"ב סי' תרל"ג. והלכה זו נשנית אף להלן נגעים פ"ו ה"ב, אבות דר"ן נו"ב פל"ט, הוצ' שכטר, נ"ד ע"א, בבלי יומא י"ב א' ומגילה כ"ו א'. וכן פסק הר"מ בפ"ז מה' בית הבהירה הי"ד. ובאבות דר"ן נו"א פל"ה, נ"ב ע"ב (כנוסח כ"י, עיין בהערה ט"ו שם): ומוכרין בה בתים מקרקעות ולמעלה, כלומר, אבל לא את קרקע הבית.<sup style="color: gray;">51</sup> ונתנה התוספתא כאן טעם: מפני שהן של שבטים.<sup style="color: gray;">52</sup> ובירושלמי מע"ש (פ"ג ה"ה, נ"ד סע"א): בדין הוא היה אפילו בתים ששם לא יטבלו (כלומר, למעשר) שהן של כל ישראל. ובירושלמי ערלה (פ"א ה"ב, ס"א רע"א): פרט לירושלים שהיא לכל השבטים (כלומר, ואינה מטמאת בנגעי בתים). אבל בספרי ראה (סוף פיס' צ"ב עמ' 154): פרט לירושלים (כלומר, שאינה נעשית עיר הנדחת) שלא נתנה לבית דירה. ובפי' רבינו הלל שם (ל"ה סע"ג): שלא ניתנה לבית דירה, שלא נתחלקה לשבטים,<sup style="color: gray;">53</sup> אלא הויין מקום חנייתן של ישראל בעלייתן לרגל.<br/>ולפירוש רבינו הלל יש לפנינו שלש דרגות בא"י. כל א"י נתחלקה לשבטים וניתנה לאחוזה, ערי מקלט ניתנו לבית דירה (עיין להלן), וירושלים היא מחנה ישראל, וניתנה לחנייה גרידא, ולא לבית דירה.<sup style="color: gray;">54</sup><br/>ובמשנת מכות ספ"ב: מעלים (ס"א: מעלות) היו שכר ללויים דברי ר' יהודה. ר' מאיר אומר לא היו מעלים (ס"א: מעלות) להן שכר. ועיין בבבלי שם י"ג א', ברש"י ובתוספ' שם ד"ה מעלים ובמלא"ש למשנה שם. אבל בירושלמי במקומו: תני ר' יודה אומר למחלוקת ניתנו. ר' [מאיר]<sup style="color: gray;">55</sup> אומר לבית דירה ניתנו. וכן מפורש בירושלמי מע"ש (פ"ה סה"ח, נ"ו ע"ד) שהתנא הסובר במשנתנו (שם) שכהנים ולויים אינם מתוודים סובר שערי מקלט ניתנו לבית דירה, והסובר שמתוודים סובר שערי מקלט ניתנו למחלוקת.<sup style="color: gray;">56</sup> הרי לך ברור שלשיטת הירושלמי (בדעת ר' מאיר) אין הרוצח מעלה שכר ללויים בעד הדירה, מפני שערי מקלט לא ניתנו ללויים אלא לדירה.<sup style="color: gray;">57</sup> והואיל והתורה קבעה את דירת הרוצח בשגגה בעיר מקלט, הרי אף לו ניתנה לדירה. אבל ברור שמשכירים שם בתים לכל אדם, שהרי הבתים בעצמם הם בוודאי של הלויים (כי בתי ערי הלוים היא אחזתם בתוך בני ישראל), והם נמכרים ונגאלים מיד, ויוצאים ביובל (עיין במשנתנו סוף ערכין ובבבלי שם).<br/>מעתה מסתבר שאין משכירין בתים בירושלים לאכסנאין דווקא, כלומר, לעולי רגל, לאנשי מעמד ולכל מי שהביא קרבן שטעון לינה, שעל מנת כן נתיישבה ירושלים (דוגמת ערי מקלט ביחס לרוצח). וניתנה רשות לזרים הללו לגור חנם עם בעל הבית בביתו, אם אפשר היה לבעה"ב להצטמצם (עיין מ"ש להלן בשם אבות דר"ן), אבל פשיטא שאי אפשר היה להוציא את בעה"ב מביתו. וכן מסתבר שמותר היה להשכיר בית לבן ירושלים ולמכרו לו מן הקרקע ולמעלה. ועיין מ"ש להלן שו' 37.
(ב) <small>36.</small> <b>ר' לעזר בי' ר' שמעון וכו'. </b>בכי"ע: ר' אלעזר בר' צדוק וכו'. וכ"ה בבבלי יומא ומגילה הנ"ל.
(ג) <small>36-37.</small> <b>אף לא המטות. </b>ופי' בתוספות (מגילה כ"ו א' ד"ה אף): דכיון שהקרקע מקום המטות לא היה מיוחד לבעלים, לא היה כח בידם להשכירם שכירות שלמה, ומ"מ מחמת מטלטלים היו נוטלין עורות הקדשים. ובתו"י יומא הוסיפו שהוא הדין לשאר מטלטלים קבועים, כגון תיבות וכדומה. אבל מדברי המקורות שנביא להלן משמע שאין כאן אלא מנהג.<br>ובאבות דר"ן פל"ה הנ"ל (נ"ב ע"ב): ואין לוקחין בה שכר מטות. ר' יהודה אומר אף לא שכר מטות מוצעות (כלומר, אפילו בעד המצעות).
<h3>הלכה יג</h3>
(א) <small>37.</small> <b>בעלי אשפיזין באין ונוטלין אותן בזרוע. </b>ערוך ערך אשפיז בשם התוספתא. ועיין הגירסא בעה"ש ובהערות שם. ובבבלי (יומא י"ב א', מגילה כ"ו א' הנ"ל) אמר עלה אביי: שמע מינה אורח ארעא למשבק איניש גולפא (קנקן) ומשכא באושפיזיה. ופירש בריטב"א (יומא שם): וכיון דבעלמא אורח ארעא בהכין, אמור רבנן שיטלו אותן בזרוע, כדי שיתנו לעולי רגלים מטות בסבר פנים יפות.<sup style="color: gray;">58</sup> והלכה זו היא מדברי ר' אלעזר בר' שמעון (או: בר' צדוק), אבל לת"ק אין צורך בזה, והיו חייבים לשלם בעד המטות והמצעות. ועיין מ"ש דוב גייגר בתוספות הערוך השלם עמ' 71 ערך אושפז על מוצאה של מלה זו.<br/>ובאבות דר"ן הנ"ל: לא היו לוקחים בה עורות קדשים. מה היו עושים מהם? רשב"ג אומר נותנים אותם לבעלי אושפיזין. אכסניין היו שרויין מבפנים ובעלי אושפיזין מבחוץ. אכסניין <b>מערימין</b> ונוטלין כבשים המצויירין יפין בארבע ובחמש סלעים, ובהם היו אנשי ירושלים משתכרין. ולפ"ז לקחו את העורות<sup style="color: gray;">60</sup> כשכר פינוי כל הבית לאורחים, שהרי מן הדין לא היו מחוייבים לפנות לאורחים את כל הבית. ומנהג זה של פינוי כל הבית לאורחים ע"י אנשי ירושלים מתקיים ע"י מקום אחר בתוספתא. וכן שנינו להלן סוכה (פ"ב רה"ג): מעשה באנשי ירושלם שהיו משלשלין מטותיהן בחלונות שגבוהין עשרה טפחים ומסככין על גביהן, וישינין תחתיהן.<sup style="color: gray;">61</sup> והדברים לכאורה תמוהים מאד, וקשה להבין למה ישנו אנשי ירושלים תחת מטות, שאין בין מעיהן לקרקע עשרה טפחים.<sup style="color: gray;">62</sup> אבל הדברים מתבארים לפי הברייתא באבות דר"ן הנ"ל. ובחג הסוכות לא יכלו בעלי אושפיזין לשרות מבחוץ ולישון חוץ לסוכה, ולפיכך ישנו תחת המטות, ונתנו את המטות לאכסניין, וכולם יצאו ידי חובת סוכה.
(ב) <small>38.</small> <b>לולבי הזרדין והחרובין וכו'. </b>כלומר, קצוות הענפים הרכים של הזרדין (מין קנה, עיין מ"ש לעיל כלאים פ"ג שו' 55) שהיו אוכלים אותם ע"י כבישה בחומץ או במי מלח.<sup style="color: gray;">63</sup> ובמשנתנו (עוקצין פ"ג מ"ד): לולבי זרדים ושל (בהוצ' לו ובפיה"ג שם: של) עדל וכו' אינן מטמאין טומאת אוכלין עד שימתוקו. ולהלן בתוספתא שם פ"ג ה"ט כלשון שבתוספתא כאן לעניין טומאת אוכלין. והכוונה כאן ללולבים גרידא.<sup style="color: gray;">64</sup>
(ג) <b>עד שלא ימתיקו אין נקחין וכו'. </b>במשנת עוקצין הנ"ל פירשו כל המפרשים שהכוונה להמתקתם בכבישה ע"י האדם (כפי שהעיר לנכון בח"ד כאן), וכן פירש הר"מ בפיה"מ שם, והשוה לשונו בפ"א מה' טומאת אוכלין הי"ד והט"ו. וכן נראה מהמשך התוספתא כאן ולהלן עוקצין הנ"ל, וכן היא בוודאי המציאות שהרי הענפים מתקשים כשהם גדלים, ואינם מתמתקים מעצמם. ובפ"ז מה' מע"ש ה"ח העתיק הר"מ כלשון התוספתא כאן. וכבר העירו המפרשים על הברייתא להלן שבת פ"ח (בד פ"ט) ה"ט שמוכח ממנה שעד שלא ימתיקו הם מאכל אדם ולכשימתיקו הם מאכל בהמה. והגר"א הפך שם את הגירסא, אבל כגירסתנו שם כ"ה גם בד, בכי"ע ובכ"י לונדון, וכן פסק גם הר"מ בפי"ח מה' שבת ה"ו. וכבר עמד על סתירה זו בשו"ת הרדב"ז ח"א, לשונות הר"מ סי' נ"ב (והביאו בעיטור בכורים כאן), עיי"ש שתירץ את הסתירה. אבל תירוצו לא יתכן אלא לפי הפירוש שימתיקו כוונתו שימתוקו מאליהן, אבל לא לפי הפירוש הנ"ל שהכוונה להמתקה בכבישה ע"י אדם. וצע"ג. ועיין ירושלמי שביעית פ"ז ה"ב, ל"ז ע"ב, ובפי' הרש"ס שם, ק"י סע"א ואילך.
(ד) <small>39.</small> <b>הלוף והחרדל וכו'. </b>תוספתא שבת ועוקצין הנ"ל (כל אחד לעניינו), ר"מ הנ"ל. ובתנחומא בראשית סי' ז': וכמה דברים קשים וכו' ומרים ממנו ואתם ממתקין אותן וכו' אין לך מר מן התורמוס וכו' וכן חרדל וצלף (צ"ל: ולוף) ודברים הרבה וכו' אתה ממתקן לצורכך וכו'. ונשנו שם המינים שנמנו כאן שהם מרים והאדם ממתקן. ועיין ב"ר פי"א, ו', עמ' 95. ועיין מ"ש על לוף לעיל עמ' 444 ועל תורמוס לעיל עמ' 361.
(ה) <b>והתורמסין וכו'. </b>עיין בפי' הרש"ס לשביעית, ק"י סע"א הנ"ל.
(ו) <small>40.</small> <b>בנות הריע נקחין וכו'. </b>בד: בנות חריע וכו'. ובכי"ע: בנת הדיעא<sup style="color: gray;">65</sup> וכו'. והכוונה לבינין (עיין ערוך ערך בין א'), לפרודות, לגרגירי הזרע<sup style="color: gray;">66</sup> של החריע.<sup style="color: gray;">67</sup> ועיין ערוך ערך חריע, ומ"ש להלן שו' 47. וכבר ראה הרדב"ז (בפירושו על הר"מ פ"ז מה' מע"ש ה"ט) שבנות חריע לחוד וחלות חריע לחוד.
(ז) <small>40-41.</small> <b>נקחין בכסף מעשר וכו'. </b>כבר ראה ברדב"ז הנ"ל שמלשון התוספתא משמע שבבנות חריע אין מחלוקת, וכ"ע מודי שנקחות בכסף מעשר. והטעם הוא מפני שהן ראויות לאכילה, אבל אין מטמאות טומאת אוכלין (כגי' ד וכי"ו), מפני שאין נוטעין את החריע מפני גרעיניו, ואינן חשובות, ודינן כקור (להלן רהי"ד שו' 44), וכמו שהסבירו בתוספות.<sup style="color: gray;">68</sup>
(ח) <small>41.</small> <b>ואין מטמאות וכו'. </b>וכ"ה בד. אבל בכי"ע: ומטמא טומאת אוכלין. ועיין מ"ש לעיל.
(ט) <b>חלות הריע וכו'. </b>כנראה, שנקראו כן ע"פ צורתן, עיין בירושלמי פסחים רפ"ג, כ"ט ע"ד. ובמשנת עוקצין פ"ג מ"ה: וחלות חריע נלקחים בכסף מעשר ואינן מטמאין טומאת אוכלין דברי ר' עקיבה. אמר לו ר' יוחנן בן נורי אם נלקחים בכסף מעשר, מפני מה אינן מטמאין טומאת אוכלין? ואם אינן מטמאין טומאת אוכלין, אף הם לא ילקחו בכסף מעשר. ומכאן אנו למדים שאף ר' חלפתא עמד בשיטת ר' יוחנן בן נורי. ובס' משנה אחרונה למשנת עוקצין שם העיר לנכון שמחלוקת ר"ע ור"י בן נורי היא במחלוקת ר"ע ור' ישמעאל, אם דורשין כלל ופרט, או ריבוי ומיעוט. ויפה כיון, שכן הוא בספרי ראה (פי' ק"ז עמ' 168): מנין אף משביחי אכילה ושתיה, כגון הקושט וכו' וחלות הריע, ת"ל ובכל אשר תשאלך נפשך. אבל במדרש תנאים שם (סוף עמ' 78): יכול שאני מרבה הקושט וכו' וחלות חריע והפלפלין, ת"ל בבקר ובצאן וכו', מה אלו לאכילת גופו [אף כל לאכילת גופו], יצאו אלו שאינן לאכילת גופן, אלא לטעם או ריח שבהן. וכן בירושלמי (כאן פ"א ה"ד, נ"ג ע"א, ובמקבילה בעירובין פ"ג) הסיקו שר' ישמעאל ור' עקיבה נחלקו במכשירי פרי אם נלקחים בכסף מעשר, וכל מה ששנינו במשנת עוקצין ובספרי הם מכשירי פרי.
(י) <small>42.</small> <b>אצל ר' חלפתא. </b>כ"ה בכל הנוסחאות, ולא אמר אצל ר' חלפתא אבא, עיין מ"ש לעיל מעשרות פ"ב שו' 25.
(יא) <small>43.</small> <b>לא ילקחו. </b>וממילא שאין מטמאין טומאת אוכלין, עיין במשנת עוקצין שהעתקנו לעיל. ובירושלמי (עירובין פ"ט ה"ד, כ"ה ע"ד; חגיגה פ"ג ה"ד, ע"ט ע"ג) הסיקו: ר' יוחנן אמר חומרין. מטמין טומאת אוכלין. ואינן נלקחין בכסף מעשר. אבל בבבלי (נדה נ"א ב'): וא"ר יוחנן<sup style="color: gray;">69</sup> נמנו וגמרו שאין נקחין בכסף מעשר, ואין מטמאין טומאת אוכלין (והיינו כר' יוחנן בן נורי). והוא בניגוד למה שאמרו בירושלמי הנ"ל בשם ר' יוחנן. וכן פסק הר"מ לעניין מעשר (בפ"ז מה' מע"ש ה"ט) ולעניין קבלת טומאה (בפ"א מה' טומאת אוכלין ה"ו) כמסקנת הבבלי.
<h3>הלכה יד</h3>
(א) <small>44.</small> <b>קור נקח וכו'. </b>להלן עוקצין פ"ג ה"י, בבלי עירובין כ"ח ב', ופסקה הר"מ בפ"ז מה' מע"ש ה"ח. וקור הוא מוח של ראשי דקלים, והיו בני אדם אוכלין אותו (עיין מ"ש לעיל שביעית פ"ג שו' 50) ע"י הכנה מיוחדת, עיין בבבלי עירובין שם, ומ"ש לעיל שו' 40–41. ועיין מ"ש בתס"ר ח"ד עמ' 187.
(ב) <b>כפניות נקחות וכו'. </b>וכן מעתיק בערוך (ערך כפניות): כפניות נלקחות וכו' ומטמאות וכו'. וכ"ה להלן עוקצין בד ובר"ש שם ובבבלי עירובין הנ"ל. וכן במשנתנו עוקצין הנ"ל: כפניות אוכלין, ופטורות מן המעשרות, ועיין ר"מ פ"א מה' טומאת אוכלין הי"ג. אבל במשניות מטיפוס א"י (לו, קויפמן, פרמה, ד"נ): כפניות לאוכלין וכו'. וכן בירושלמי (שביעית פ"ד ה"ו, ל"ה ע"ג): וכפוניות לאוכלין וכו'. וכבר הראינו בתס"ר (ח"ד עמ' 187) ש"לאוכלין" פירושו לָאוכלין, לא אוכלין (עיין להלן הערה 78). ומסורת זו מתאימה לגירסת כי"ו בתוספתא שם: כפניות אין נקחות בכסף מעשר ופטורות מן המעשרות, עיין מ"ש להלן שו' 46.<br>וכפניות הן פגי תמרים רעים שלא בשלו כל צרכם, וטעמן נפגם יותר כשהן גדלות, עיין מ"ש לעיל שביעית שו' 50.
(ג) <small>45.</small> <b>ר' יהודה אומ' וכו'. </b>וכ"ה בתוספ' עוקצין הנ"ל, לפי גירסת הר"ש (ולפנינו שם הגי' משובשת, עיין מ"ש בתס"ר ח"ד 187). וכ"ה בבבלי עירובין הנ"ל.
(ד) <b>קור הרי הוא כעץ וכו'. </b>משנת עוקצין פ"ג מ"ז, וסתמה כדברי ר' יהודה כאן. ובארו בעירובין הנ"ל, שר' יהודה מוסיף על דברי הת"ק שקור הוא כעץ ממש, ואין מברכין עליו בורא פרי האדמה (אלא שהכל נהיה בדברו, עיי"ש).
(ה) <small>46.</small> <b>כפניות הרי הן וכו'. </b>במשנתנו הנ"ל: כפניות אוכלין ופטורות מן המעשרות. ולפ"ז כל הבבא שם היא כר' יהודה. אבל כבר הראינו לעיל שבנוסחאות מטיפוס א"י הנוסחא שם היא: לאוכלין (=לא אוכלין) וכו', ולפ"ז הסיפא שם אינה כר' יהודה, אלא כת"ק של התוספתא (לפי נוסח כי"ו בעוקצין שם) עיין מ"ש לעיל שו' 44 ד"ה כפניות.
(ו) <small>47.</small> <b>כורכום אין ניקח וכו'. </b>בד ובכי"ע: כרכום וכו', והיא היא, והכוונה כנראה לכרכום שבמקרא (שה"ש ד, י"ד), כלומר, לצמח .Saffron ,Crocus sativus<sup style="color: gray;">70</sup> ומכאן ברור שחריע (לעיל שו' 40) אינו כרכום. וכן בר"מ פ"ז מה' מע"ש ה"ט: הכרכום אינו נלקח, שאינו אלא למראה. וכן כל כיוצא בו מנותני ריח ומראה וטעם, הואיל ואינן לאכילת גופן אלא לטעם שנותנין וכו', וחלות חריע וכל כיוצא באלו, אינן נלקחין בכסף מעשר. ורבינו התחיל בלשון התוספתא כאן וצירף לה את משנת עוקצין פ"ג מ"ה (וכר' יוחנן בן נורי) וסיגנן ע"פ מדרש תנאים עמ' 79 (עיין מ"ש לעיל שו' 41 ד"ה חלות). [ועיין ירוש׳ מעשרות פ״ה ה״ז, נ״ב ע״א.]
(ז) <small>48.</small> <b>לפי שאין בו טעם אלא למראה. </b>כלומר, משתמשים בו כדי לתת צבע לאוכלין. ומכאן שר' אליעזר סובר שכל דבר שנותן טעם והוא מכשיר פרי ניקח בכסף מעשר, וכר' עקיבה לעיל שו' 43. ועיין מ"ש להלן בסמוך.
(ח) <small>49.</small> <b>היו מוכרין ציר וכו'. </b>כלומר, היו מוכרין ציר בעד כסף מע"ש, שהיה מתחלל על הציר. ובבבלי עירובין כ"ז א': היו לוקחין ציר בכסף מעשר. וסובר ר' יהודה בן גדיש שלוקחין אפילו מי דגים מפני שומן הדגים שמעורב בהן, אעפ"י שאין טעמו ניכר יפה, אלא שמראה המים משתנים מחמת השומן.
(ט) <b>אמרו מי אמר וכו'. </b>בכי"ע: א' לו מי יאמר וכו'. ובד: אינמי (צ"ל: א"ל מי) אמר וכו'. ובבבלי הנ"ל: אמר לו שמא וכו' (ויש גורסים: אמרו לו, עיין דק"ס שם).
(י) <b>שמא דגים מוכרין עמו. </b>בבבלי הנ"ל: שמא לא שמעת אלא כשקרבי דגים מעורבין בהן. ומכאן שאף ר' אליעזר מודה שלוקחין דגים בכסף מעשר, ולר' יהודה בן גדיש לוקחין אפילו ציר בלי תערובת דגים. ואמרו בבבלי שם (כ"ז ב') ששניהם דורשין ריבויין ומיעוטין, והיינו כר' עקיבה, עיין מ"ש לעיל שו' 41 ד"ה חלות.<sup style="color: gray;">71</sup>
<h3>הלכה טו</h3>
(א) <small>50.</small> <b>הלוקח בהמה לזבחי שלמים וכו'. </b>וכ"ה בד. אבל בכי"ע: הלוקח <b>בהמה בשוגג</b> וכו'. וכן במשנתנו פ"א מ"ו: הלוקח בהמה שוגג יחזרו דמיה למקומן. מזיד תעלה ותאכל במקום. ואם אין מקדש תקבר ע"י עורה. ופי' המפרשים שאם קנה בשוגג הוא מקח טעות, שהרי לוא היה יודע שהמעות הן מע"ש לא היה קונה בהמה להוליכה לירושלים, משום טרחת הדרך (וגם משום איסור, עיין להלן), אבל אם לקח במזיד אוקמינן אדינא, והלקוח בכסף מע"ש אינו נפדה. וכן בבבלי קידושין (נ"ה סע"ב): תנו רבנן אין לוקחין בהמה במעות מעשר שני,<sup style="color: gray;">72</sup> ואם לקח, בשוגג יחזרו דמים למקומם, במזיד תעלה ותאכל במקום.<sup style="color: gray;">73</sup><br/>ולכאורה גירסת כי"ו וד ("לזבחי שלמים") משובשת, שאם לקח לזבחי שלמים, מה שייך לומר שוגג ומזיד, הרי לקח בפירוש לשלמים. ברם מדברי ר' יהודה להלן יש לה סיוע, ופירושה שהשגגה היא שנתכוין לקנות שלמים ממעות של חולין, ונתן בטעות מעות מע"ש, ונמצא שלא יצא ידי נדרו (כמשנת מנחות ספ"ז, ועיי"ש בבבלי פ"ב א'), ולפיכך יחזרו דמיה למקומן,<sup style="color: gray;">74</sup> והוא יקנה בהמה לשלמים ממעות של חולין. אבל אם ידע שהן מעות מע"ש וקנה בשבילם שלמים לשם חילול המעות, תעלה ותיאכל במקום, כדינו (עיין מאירי במקומו עמ' 270 ותוספ' סוכה מ' ב' ד"ה שמא). ודוקא אם לקח בהמה תמימה לשלמים מתחלל המעשר עליה בדיעבד, אבל אם לקח בעלת מום שאינה ראויה להקרבה, הרי אם אף בדיעבד אינה מחוללת, משום גזירה שמא יגדל עדרים עדרים, כמפורש בסיפא, וכחכמים לעיל שביעית פ"ז שו' 17, עיין מ"ש להלן שו' 43–54.
(ב) <small>51.</small> <b>בזמן הזה תמות. </b>כ"ה בד ובכי"ע. וכן מעתיקים בשם התוספתא בתוס' שנץ (לפי שטמ"ק) ב"מ כ"ה ב' ד"ה וחכ"א, וכדין משנתנו הנ"ל. ובבא זו חסרה בבבלי קידושין הנ"ל. ובירושלמי (פ"א ה"ד, נ"ג ע"א) העמידו את משנתנו בשהקדיש בשעת המקדש וחרב המקדש, אבל אם הקדיש אחרי החורבן לא נתפס הלקוח בקדושת מע"ש (עיין להלן פ"ג שו' 48 ומש"ש), והרי כאן מפורש: בזמן הזה. ושמא בקנה לשלמים שאני, שהרי חל עליה הקדש, ודינם כמקדיש בזמן הזה, עיין ירוש' סוף שקלים ובבלי יומא ס"ו א' ובמקבילות שצוינו שם.
(ג) <b>במי דברים אמורי' וכו'. </b>עיין מ"ש על צורה זו לעיל דמאי פ"ג הע' 14.
(ד) <small>51-52.</small> <b>בזמן שמתכוין ולקחה וכו'. </b>ופירש"י בקידושין הנ"ל: אמזיד קאי. ולפי גירסת כי"ו וד לעיל עונים דברי ר' יהודה על כל הבבא, כלומר, בד"א שיש לחלק בין שוגג למזיד, בקנה את הבהמה לשם שלמים, אבל במתכוין להוציא לחולין מעות מע"ש, כלומר, שמתכוין לקנות חולין וכו'. ועיין בתוספ' סוכה מ' ב' ובמאירי קידושין עמ' 270 הנ"ל.
(ה) <small>53.</small> <b>בין בשוגג בין במזיד וכו'. </b>כלומר, בין שלא ידע שהן מע"ש ונתכוין לקנות חולין בשגגה, ובין שידע שהן מע"ש והוציאן לחולין בזדון, יחזרו דמים למקומן. בשגגה, מחמת מקח טעות, ובזדון משום שאנו קונסים למוכר, עיין בקידושין שם נ"ו רע"ב וברש"י ובתוספ' שם. ופירוש זה לא יתכן אלא לפי מ"ש לעיל, אבל לפירוש רבותינו ז"ל בבבלי צריך לפרש בין בשוגג בין במזיד, בין שהמוכר הוא שוגג בין שאף הוא מזיד.<sup style="color: gray;">75</sup>
(ו) <small>53-54.</small> <b>אם היתה בהמה בעלת מום וכו'. </b>בבא זו חסרה בבבלי הנ"ל, והביאוה בר"ש וברא"ש פ"א סמ"ו, ובתוספות קידושין נ"ו א' ד"ה במזיד וברש"ס, ט"ז רע"ב. והראשונים לא העתיקו את המלה "בהמה". וברש"ס: נקבה בעלת מום. ופירשוה בתוספות הנ"ל שבהמת בע"מ שלקחה חוץ לירושלים לבשר תאוה אין המעות מתחללות עליה, משום גזירה שמא יגדל עדרים עדרים, וכחכמים בתוספתא שביעית פ"ז ה"ח, ועיין בבבלי סוכה הנ"ל ובירושלמי כאן פ"א סה"ג, נ"ב ע"ד. ועיין בתוספ' קידושין הנ"ל, אבל אפשר שבבא זו אינה מדברי ר' יהודה.
(ז) <small>54.</small> <b>אם היו פירות טמאין וכו'. </b>הראשונים הנ"ל והרש"ס, ט"ז ע"א. והברייתא משלימה את משנתנו (פ"א מ"ה): הלוקח פירות שוגג יחזרו דמים למקומן וכו'. ומפרשת התוספתא שאם היו פירות טמאים לא קנה מעשר.
<h3>הלכה טז</h3>
(א) <small>55.</small> <b>לוג יין שנפל לתוכו וכו'. </b>ריבמ"ץ פ"ב מ"א. ובמשנתנו שם: נפל לתוכו (כלומר, לתוך היין של מע"ש) דבש ותבלין והשביחו, השבח לפי חשבון. כלומר, אם היין היה שוה ד' זוז והדבש ד' זוז, והתערובת שויה עשרה זוז, הרי יש כאן למע"ש חמשה זוז.<sup style="color: gray;">76</sup> וה"ה אם נטמא המעשר בירושלים, שצריך לפדותו, פודה כשיעור הזה. ועיין מ"ש להלן בסוף פירקין.
(ב) <small>56-57.</small> <b>בתבלין של חולין השבח לפי חשבון. </b>וכ"ה גם בד ובכי"ע ובריבמ"ץ הנ"ל, ופירש: "בששבח התבלין ניכרין בתבשיל". ובירושלמי (פ"ב סה"א, נ"ג ע"ג): השבח לשני,<sup style="color: gray;">77</sup> והעמידוה: בשאין טעם שבחו ניכר. וכנראה שזו היא ברייתא אחרת, שהרי הביאו שם את הסיפא להלן, והעמידוה בשטעם שבחו ניכר, ומכאן שלא נשנו יחד.
(ג) <small>57-58.</small> <b>אל יוציא מעשר שני שלו בפדיון. </b>בד: לפדיון. וכן בכי"ע: אל יוציא מעשר שלו לפדיון. ונראה לי קרוב לוודאי שצ"ל: שלא בפדיון, אלא שהגירסא המקורית היתה אל יוציא מעשר שני שלפדיון,<sup style="color: gray;">78</sup> כלומר, שלא בפדיון, והיינו שאין התבלין בטלין לגבי החולין, ויש בתבשיל שבח לפי חשבון מע"ש, כמו שפירש בפ"מ בירושלמי.<br/>ובירושלמי הנ"ל: לא יצא מעשר שני מידי פדיונו (בכי"ר: אל יצא מעשר שיני לידי פדיום). ובר"ש הנ"ל: אל יצא מעשר שני לפדיון, והיא היא, כלומר, [ש]לפדיון, שלא בפדיון.<sup style="color: gray;">79</sup>
<h3>הלכה יז</h3>
(א) <small>58.</small> <b>קפליט של מעשר שני וכו'. </b>בערוך ערך קפלט פירש שקפלוטין הן כרישין שיש להם ראש (עיין מ"ש לעיל עמ' 342), וקפלוטין שנתבשלו עם הקפלוטין נותנין טעם אחד בשני (עיין מ"ש לעיל עמ' 444), ויש כאן הותיר מדה וטעם ניכר. ובמשנתנו (פ"ב מ"א): דגים שנתבשלו עם הקפלוטות של מע"ש והשביחו השבח לפי חשבון.
<h3>הלכה יח</h3>
(א) <small>59.</small> <b>היתה לו עיסה של מעשר וכו'. </b>במשנתנו הנ"ל: עיסה של מעשר שני שאפאה והשביחה, השבח לשני. וכן הגיה הגר"א אף כאן. ובח"ד פירש שהברייתא סוברת שיש שבח עצים בפת. ובירושלמי מעמיד את משנתנו בשאין טעם שבחו ניכר.<sup style="color: gray;">80</sup> ולפ"ז כשטעם שבחו ניכר והשביח בדמים מחמת האפיה, השבח לפי חשבון, כברייתא שלנו.
(ב) <small>60.</small> <b>ניפילה הפת ניקדח התבשיל וכו'. </b>להלן ב"ק פ"י ה"ט (ובמקבילות): ועשאו פת ניפולין וכו' והקדיחו. ולהלן שבת פ"ו (בד פ"ז): המצווח לתנור בשביל שלא תינפל הפת וכו'. ובתו"כ בחוקותי פ"ו ה"ב, קי"ב ע"א: והשיבו לחמכם במשקל, שתהא פת ניפולת (ועיי"ש בפי' הראב"ד ובמיוחס להר"ש משנץ). ועיין מ"ש לעיל תרומות עמ' 412. וכנראה שפת ניפולין היא פת שמתכווצת בתנור, ומתפרקת מאליה.
(ג) <b>הפגם לשני. </b>שהרי אין כאן לא הותיר מדה ולא טעם לשבח, וממילא אין כאן חלק לחולין שניתן להן חלק בפגם, ואין אחריות מע"ש עליו, ואם נפגם נפגם למע"ש, ונפדה כפי שוייו של עכשיו.
(ד) <small>61.</small> <b>דיים שיפדם כשער החטים. </b>שהרי אינו מחוייב להכין את החטים לאפייה, והיה יכול לפדות את החטים ולקנות בכסף בירושלים כל מה שירצה. ועיין מ"ש להלן פ"ג שו' 39–40.
(ה) <small>61-62.</small> <b>מקום שמחשבין את הוצאה וכו'. </b>כנראה שהכוונה היא שבמקום שהאופה מחשב גם את הוצאות טרחתו, פודין את החטים כמות שהן, שהרי אינו מחוייב לאכול אותן בירושלים פת דוקא, ויכול לפדותן עכשיו בשויין ולקנות בירושלים בשר או יין.
(ו) <small>62.</small> <b>ואין פודין את הככרות. </b>כלומר, אינו פודה את הככרות כשער החטים, שהרי אם רוצה לאכול את החטים חיות בירושלים אין שומעין לו (כמפורש בירושלמי כאן פ"ב ה"א, נ"ג ע"ב), והוא צריך לבשל אותן או לעשותן פת על חשבונו, וממילא אם עשה את החטים ככרות עשאן למע"ש, ואין פודה את הככרות כשער החטים.
(ז) <small>62-63.</small> <b>מקום שאין מחשבין את הוצאה וכו'. </b>כלומר, במקום שאין מחשבין את ההוצאה, אלא שהאופה מסתפק בקיבר, בסובין, במורסן ובגנינין (עיין היטב בירושלמי פאה ה"ד, כ' סע"א) שהוא מוציא לעצמו, ושער הככר הוא כשער ההיטין, פודה את הככרות כשער החטים, מפני שאין קדושת מע"ש על כל הפסולת שהוציא לעצמו.<sup style="color: gray;">81</sup>
(ח) <small>63.</small> <b>שמן של מעשר שני וכו'. </b>חוזר למשנתנו (פ"ב מ"א): אין מפטמין שמן של מעשר שני. ומוסיפה התוספתא שאם נתערבו בדיעבד, דינו כיין ודבש שנתערבו (לעיל שו' 55), והשבח לפי חשבון.
(ט) <small>64.</small> <b>זה הכלל אמ' ר' יוסה וכו'. </b>במשנתנו הנ"ל: זה הכלל, כל ששבחו ניכר השבח לפי החשבון וכו', ומפרשת התוספתא שצריך שיהא שבחו ניכר בין במדה ובין בטעם. אבל הותיר במדה ואין שבחו ניכר, או ששבחו ניכר ולא הותיר במדה (כגון שסילק את הנותן טעם), השבח לשני. וכן פירש הר"מ בפיה"מ (פ"ב מ"א): הוא שיוסיף אותו הדבר במשקל המעשר ובכמותו, לא שיראה שם החולין באיכות המעשר בלבד, כלומר, שצריך שניהם, כמות ואיכות, הותיר מדה וטעם ניכר. וכן פסק בפ"ג מה' מע"ש הי"ד. וכבר העיר במהרי"ק שם שמקורו היא התוספתא שלפנינו, ופירש כן את דברי ר' יוחנן בירושלמי כאן. וכן כתבו מדעתם בח"ד כאן סד"ה לוג ובאו"ש על הר"מ שם.
<h2>פרק ב</h2>
<h3>הלכה א</h3>
(א) <small>1.</small> <b>תלתן של תרומה וכו'. </b>וכ"ה בפי' הריבמ"ץ, הרא"ש (פ"ב מ"ג) והרש"ס (כ"ט ע"א). וכן קורא לפרק זה גם רבינו הלל בפירושו לספרי (ראה, מ' ע"ג). ובר"ש כאן (פ"ב מ"ג) בטעות: תלתן של טבל וכו'. וכל הברייתא נתפרשה לעיל עמ' 466. ובמשנתנו (פ"ב מ"ב): ר' שמעון אומר אין סכין שמן של מעשר שני בירושלם, וחכמים מתירין. אמרו לו לר"ש אם הקל בתרומה חמורה (כלומר, שהיא מותרת בסיכה אף לדעתך) לא נקל במעשר שני הקל? אמר להן מה לא אם הקל בתרומה החמורה, מקום שהקל בכרשינים ובתלתן וכו'. וברור שכוונת ר' שמעון היא למשנה ג' וד', שאמרו שם שחופפין בתלתן של תרומה וכו', כפירוש המפרשים. ברם בירושלמי שם: מה הקילו בתרומה? כהדא דתני סך הוא כהן שמן של תרומה וכו'. וכל הפירושים שנאמרו לירושלמי זה הם דוחקי דוחקים. ובדרך אולי ואפשר הייתי משער שיש לפנינו חסרון בירושלמי וצ"ל: כהדא דתני [תלתן של תרומה שחפה בה בת כהן. והתני] סך הוא כהן וכו'. והירושלמי באר את דברי ר"ש שאמר: מקום שהקל בכרשינים ותלתן, והביא את הברייתא שלנו שמפורש בה שחופפים בתלתן של תרומה. והקשה עליה הירושלמי מתוספתא תרומות (פ"י ה"י) שמפורש בה שמותר לזר ליהנות מן השמן שכבר נתחלל. ולא חש לתרץ, כרגיל בירושלמי. ועיין מ"ש לעיל עמ' 466 ועמ' 473. אבל אין להגהה זו בירושלמי שום יסוד לא בכתי"י ולא בראשונים.
(ב) <small>2.</small> <b>תלתן של מעשר שני וכו'. </b>כל הברייתא בר"ש פ"ב מ"ד.
(ג) <small>2-3.</small> <b>ויאכל צמחונות. </b>בר"ש הנ"ל, וכן במשנתנו (פ"ב רמ"ג): תיאכל צמחונים. ובירושלמי שם: כיני מתניתא מותרת להיאכל צמחונין, כלומר, מותר לאוכלה כשהיא רכה, ואינו חושש משום הפסד אוכלין. ועיין בר"מ פ"ב מה' מע"ש הי"ד, בהשגות שם ובפי' הרש"ס, כ"ט ע"א, ובמלא"ש למשנתנו. ועיין בפיה"מ להר"מ ובר"ש למשנתנו.
(ד) <small>3.</small> <b>כל מעשיה בטהרה. </b>וכ"ה בד ובכי"ע. אבל בר"ש הנ"ל: בטומאה.
(ה) <small>3-4.</small> <b>כל מעשיה בטומאה חוץ מחפיפתה. </b>וכ"ה בד. ובכי"ע ובר"ש הנ"ל: כל מעשיה בטהרה וכו'. ולפי גירסת כי"ע והר"ש בבבא זו, היא שיטת ב"ה כאן, היא שיטת ב"ש במשנתנו (פ"ג מ"ג).<sup style="color: gray;">1</sup> ופירושה ששורין את התלתן בידים טהורות, כדי שלא לטמא אותה בידים בתחילת הכנתה, אבל חופפין אותה בטומאה, מפני שכבר נמאסה, כפירוש המפרשים. אבל גי' כי"ו וד נראית יותר מקורית. ופירושה שב"ה אין חוששין לטומאת תלתן של תרומה, מפני שאינו אוכל גמור, אלא שהחמירו בחפיפתה, משום שנראה כאילו סך תרומה טהורה בטומאת הגוף. ולשיטת ר"מ זו אמרו בירושלמי (פ"ב ה"ג, נ"ג ע"ג): "שולה ביניהון. ב"ש אומרים שולה (=שורה) בידים טהורות. וב"ה אומרים שולה בידים טמאות. תני זו דברי ר' מאיר". כלומר, בשיטת ב"ש אליבא דר"מ שורה בידים טהורות ומכ"ש שחופף בטהרה (כפי שכתבנו לעיל), אבל לב"ה שורה בטומאה וחופף בטהרה. ועיין מ"ש על טומאת תלתן בתס"ר ח"ד 188.
(ו) <small>4.</small> <b>ר' יהודה אומ' וכו'. </b>ירושלמי הנ"ל. ומשנתנו (פ"ב מ"ג) כר' יהודה, כפי שהעיר בר"ש סמ"ד. ולדברי ר' יהודה חפיפתה קלה מן הכל, מפני שכבר נפסדה, כמ"ש לעיל.
(ז) <small>5-6.</small> <b>כל מעשיה בטומאה חוץ משרייתה. </b>בירושלמי הנ"ל: חוץ משלייתה. וכבר ראינו לעיל שהיא שלייתה היא שרייתה. ולפי דעת ר"י מודים ב"ש וב"ה ששרייתה בטהרה וחפיפתה בטומאה. ולפיכך אמרו בירושלמי הנ"ל שההבדל בין ב"ש וב"ה היא המגיגה (הסחיטה?) "ב"ש אומרים מוגג בידים טהורות. וב"ה אומרים מוגג בידים טמאות". ועיין ר"מ תרומות פי"ב ה"ז.
(ח) <small>6.</small> <b>כרשינין של מעשר שני וכו'. </b>משנתנו פ"ב מ"ד, ונחלקו הראשונים בפירושה, כשם שנחלקו לעיל בתלתן. ועיין מ"ש על כרשינין לעיל עמ' 204.
(ט) <small>7.</small> <b>שורין בטהרה ושפין ומאכילין בטומאה. </b>וכ"ה בד ובפי' הרש"ס כאן (לפי מלא"ש פ"ב מ"ד. ועיין בפי' הרש"ס, ל' ע"א) ובגמרא שלו לעדיות פ"א מ"ח (לפי מלא"ש שם). ולפ"ז ב"ש לקולא וב"ה לחומרא. אבל בכי"ע: שורין ושפין בטהרה ומאכילין בטומאה. וכע"ז גם בר"ש הנ"ל ובמשנתנו כאן (פ"ב מ"ד) ועדיות (פ"א מ"ח). ולפי גירסא זו ב"ש מחמירין. ובמשנת שבת פ"כ מ"ג: ואין שורין את הכרשינין ולא שפין אותן וכו'. כלומר, אין שורין את הכרשינין כדי שתרד קליפתם, ולא שפין אותם, כלומר, אין מסירים בידים את הקליפות שלא ירדו בשרייה, והיו עושים כן כדי להאכילם לבהמה. ועיין רש"י שבת י"ז ב'. ואף כאן התירו לכ"ע להאכיל בטומאה את הכרשינין לבהמה,<sup style="color: gray;">3</sup> כפירוש המפרשים במשנתנו. ועיין מ"ש על טומאת כרשינין בתס"ר ח"ד עמ' 188. ועיין מ"ש להלן בשם הריבמ"ץ.
(י) <small>7-8.</small> <b>שורין ושפין בטהרה ומאכילין וכו'. </b>וכ"ה בד ואצל רש"ס הנ"ל. אבל בכי"ע ובר"ש הנ"ל: שורין בטהרה, שפין ומאכילין בטומאה. ולפ"ז משנתנו כאן ועדיות הנ"ל היא כר' יהודה, כמו שהעיר בר"ש סמ"ד. וכבר ראינו לעיל שבשרייה החמירו, מפני שהיא תחילת מעשיה במשקין המכשירין לקבל טומאה.
(יא) <small>8.</small> <b>דברי ר' יהוד' וכו'. </b>השלמתי ע"פ ד והרש"ס, ובכי"ו נשמט ע"י הדומות.
(יב) <small>8-9.</small> <b>שורין ושפין בטהרה ומאכילין בטומאה וכו'. </b>בכי"ע: שורין בטהרה שפין ומאכילין בטומאה. וכ"ה בריבמ"ץ חלה פ"ד מ"ט (ושמא לקה בחסרון), וכשיטת ב"ה אליבא דר' יהודה. ובר"ש הנ"ל: שורין בטומאה ומאכילין בטומאה. וכנראה שהיא ט"ס.
(יג) <small>10.</small> <b>זו משנת ר' עקיבא וכו'. </b>כלומר, ר"ע הוא שאומר שכרשינין כל מעשיהן בטומאה, כמפורש במשנתנו פ"ב סמ"ד, ובעדיות פ"א מ"ח. ועיין בפי' הרש"ס, ל' ע"א.
(יד) <b>לפיכך הוא אומ' ינתנו וכו'. </b>כלומר, במשנת חלה פ"ד מ"ט. ובירושלמי שם (הי"א, ס' ע"ב): ר' עקיבה כדעתיה, דו ר' עקיבה אמר כל מעשיהן בטומאה. והכוונה למשנתנו הנ"ל ולתוספתא כאן, כמו שהעיר בריבמ"ץ הנ"ל ובר"ש שם.
(טו) <b>וחכמים לא הודו לו. </b>כלומר, וסוברים שכרשינין שורין בטהרה, ושפין ומאכילין בטומאה, ומשנתנו לא כר"י ולא כר"מ (לפי גירסת כי"ו וד כאן) אלא כר' יוסי (הרש"ס).
<h3>הלכה ב</h3>
(א) <small>11.</small> <b>אין שורין תמרים וכו'. </b>במשנתנו (תרומות פי"א מ"ג): אין עושין תמרים דבש וכו', ושאר כל הפירות אין משנין אותן מברייתן בתרומה ובמעשר שני, אלא זיתים וענבים בלבד. וכן פסק הר"מ בפ"ג מה' מע"ש הי"א. ועיין לעיל תרומות פ"ט שו' 25 ואילך ושביעית פ"ו שו' 13 ואילך. [ורמב״ן חולין הנדפס מחדש רי״ח ע״ב [מעמודי הספר].]
(ב) <small>12.</small> <b>ועושה אותן טרימא. </b>במקבילות בתרומות ובשביעית ליתא. אבל בבבלי ברכות (ל"ה א'): דאמר רב אסי האי תמרי של תרומה מותר לעשות מהן טרימא ואוסר לעשות מהן שכר. ופירש"י: ושם טרימא כל דבר הכתוש קצת ואינו מרוסק. ובר"מ ה' ברכות (פ"ח ה"ד) פירש: תמרים שמעכן ביד והוציא גרעינין שלהן, ועשאן כמו עיסה. ובפי"א מה' תרומות ה"ב כתב: תמרים של תרומה מותר לחבצן ולקבצן כעיגול הדבילה. ובערוך ערך טרימא: בתוספתא דמעשר שני אבל שוחקן ועושה אותן טרימא. של תמרים (כלומר, טרימא של תמרים, עיין לעיל שם שמבאר טרימות אחרות) לוקחין גופן של תמרים כמות שהן, וטורפין אותן ומוציאין גרעיניהן ולשין בהן שומשמין וכו'.<br/>והנה מלשון התוספתא "שוחקן" מוכח שמותר לרסק אותם לגמרי, כמשמעותה של מלה זו (טרימא) ביונית. וטעם ההיתר הוא מפני שאינו מרסק אותם כדי שיזובו המשקין מהן, אלא המשקין נשארין בתוך הריסוק והוא לש בהם שומשמין וכיוצא בהן, כפי' הערוך.<sup style="color: gray;">4</sup> ולפי המלונים היונים מסמנת מלה זו משקה ששחקו בו תבלין ובשמים,<sup style="color: gray;">5</sup> אלא שהיזיכיאוס מעיד בליקסיקון שלו שהיו קוראים טרימא (τρίμμα) לעוגה (כגי' כתה"י: πέμμα) מבושמת שהיו מכינים בחתונה. וממקום אחר אנו יודעים (פוטיוס במלונו, עמ' 7, 510) שעוגה כזאת היתה נעשית מדבש ומשומשמין (עיין בפי' הערוך הנ"ל).
(ג) <b>בתבלין מותר וכו'. </b>כלומר, מותר לסוחטן, ועיין מ"ש לעיל עמ' 454.
<h3>הלכה ג</h3>
(א) <small>14.</small> <b>אין עושין את היין אלנתית וכו'. </b>בערוך ערך אלנטית הביאה בשם תוספ' מע"ש. ועיין בפי' הרש"ס שביעית, ק"ז ע"ב, ומ"ש על כל הברייתא לעיל עמ' 454 ואילך.
(ב) <small>15.</small> <b>ואין סך יין וחומץ. </b>בכי"ע: ואינו סך את החומץ. ועיין מ"ש לעיל עמ' 455.
<h3>הלכה ד</h3>
(א) <small>16-17.</small> <b>משלקט לקט הקדש. </b>כלומר, מה שלקט הוא לקט של הקדש.<sup style="color: gray;">6</sup> ובמשנתנו פ"ב (מ"ה): מעות חולין ומעות מעשר שני שנתפזרו מה שלקט לקט למעשר שני, עד שישלים וכו'. ופירשו בירושלמי: כדי לשכר שני, שמא יאבדו השאר ויהיו אילו שבידו תפוסין על השני וכו'. וצריך להתנות ולומר אם אלו שלמטן שני, יהיו אלו שבידי תפוסין עליהן וכו'. והוא שליקט מיכן ומיכן אבל אם ליקט על אומן (כלומר, שורה שלמה ושלא בערבוביא), כבולל וחופן הוא. ושונה התוספתא שהוא הדין בהקדש, ואם נתפזרו מעות של הקדש מכיס אחד, ומעות של חולין מכיס שני, והוא מלקטן אחת אחת, עליו לתפוס את הראשונות להקדש, ולהתנות שאם לקט של חולין יהא ההקדש בכל מקום שהוא מחולל עליהן, ונמצא מבטיח את ההקדש מן ההפסד אם אבדו השאר. ועיין בס' משנה ראשונה למשנתנו.<br/>ודווקא בשנתפזרו הדין כן, אבל אם הולכים לאיבוד מאליהן, רשאי להציל את החולין תחילה, עיין להלן ב"מ פ"ג סהי"א.
(ב) <small>17-18.</small> <b>וכל דבר שדרכו ליבלל. </b>צ"ל: שאין דרכו ליבלל, כמו שהגיהו המפרשים, ועיין להלן. ועיין בפי' הרש"ס, ל"ב ע"א.
(ג) <small>18.</small> <b>אבל דבר שאין דרכו ליבלל וכו'. </b>צ"ל: אבל דבר שדרכו ליבלל וכו', כהגהת המפרשים. והנה במשנתנו הנ"ל שנינו: אם בלל וחפן לפי חשבון, זה הכלל, המתלקטים למעשר שני, והנבללים לפי חשבון. ולפי פשוטו משמע שהסיפא דבוקה לרישא, כלומר, אם בלל את המעות ולקט, לקט לפי חשבון. והקשו ממנה בירושלמי לחזקיה הסובר שאין בלילה אלא ליין ושמן בלבד, והרי כאן מפורש שאף למעות יש בלילה. ותירצו בירושלמי: "סלקת מתניתא הנבללין והנחפנין לפי חשבון" כלומר, בבא זו עומדת בפני עצמה והיא מסולקת מן הרישא<sup style="color: gray;">7</sup> והיא אינה מדברת במעות אלא בדברים הנבללים והנחפנים,<sup style="color: gray;">8</sup> ואם בלל וחפן מהם-חפן לפי חשבון.<sup style="color: gray;">9</sup> ולפ"ז הברייתא שלנו היא בשיטת חזקיה, ומבדילה בין מעות ופירות מצד אחד, ודבר שדרכו ליבלל מצד שני.
(ד) <b>מה שלקט לקט לשניהם וכו'. </b>כלומר, אם היו מאתים לוג הקדש ומאה לוג חולין ונתערבו ונשפכו, והציל מהם מאתים ושבעים לוג, הרי ק"פ מהן הקדש וצ' חולין. וכן אם נתערבו ונשפכו, ונותר מן התערובת, הרי הנותר לפי החשבון הנ"ל, ופודה את ההקדש שבתערובת לפי חשבון. ועיין ר"מ פ"ו מה' מע"ש ה"א.
<h3>הלכה ה</h3>
(א) <small>19.</small> <b>סלע של מעשר שני ושל חולין וכו'. </b>פיסקא קטועה ממשנתנו (פ"ב מ"ו) והובאה בבבלי ב"מ נ"ה סע"ב.<sup style="color: gray;">10</sup> ובמשנתנו: מביא בסלע מעות (כלומר, של נחושת), ואומר סלע של מעשר שני בכל מקום שהיא מחוללת על המעות האלו, ובורר את היפה שבהן ומחללן עליה, מפני שאמרו מחללין כסף על נחושת מדוחק, ולא שיקיים כן, אלא חוזר ומחללם על הכסף. ועיין בר"ש שם. ונמצאנו למדים שמוטב שיחלל את הסלע על הנחושת מאשר ליטול את היפה שבהן ולומר: אם היא מע"ש מוטב, ואם לאו, מע"ש בכל מקום שהוא מחולל עליה, מפני שאין מחללין כסף על כסף כששתי המטבעות שוות.<sup style="color: gray;">11</sup>
(ב) <small>19-20.</small> <b>מביא בסלע מעות. </b>אבל חומש לא נזכר כאן. ועיין בתוספ' רע"א למשנתנו פ"ב מ"ו. וכבר העיר הגר"י ראזין בצפנת פענח (פ"י מה' מאכלות אסורות הט"ו, צ' ע"ד): "וכן גבי מעות של מע"ש, אם מחללן על מעות אז הוי גדר חילול, ואם על דבר אחר הוי גדר פדיון וכו', ונפקא מינה גם כן דלעניין חילול אין צורך להוסיף חומש, וכעין מ"ש רבינו ז"ל בפ"ה [מה' מע"ש] הי"ג גבי דינרי זהב עיי"ש". והשוה לשון הרדב"ז בפ"ד מה' מע"ש ה"ט ומה"פ בירושלמי כאן פ"ב ה"ז ד"ה והתנינן.
(ג) <small>20.</small> <b>בן עזיי אומ' בשתים. </b>כלומר, מביא מעות של נחושת בשתי סלעים, כנגד כל התערובת שנאסרה. ופירשוה בירושלמי (פ"ב ה"ז, נ"ג ע"ג) שגזרו לעשות כן, כדי שידחק את עצמו ויחזור ויחלל את הנחושת על הכסף,<sup style="color: gray;">12</sup> ולא ישאיר את הנחושת למעשר שני. ועיין בפי' הרש"ס, ל"ג ע"ב.
(ד) <b>סלע של חולין ושל הקדש וכו'. </b>כלומר, והקדש נפדה בכל דבר, ואפילו כסף על כסף, וממילא אין צורך להביא כאן מעות של נחושת.
<h3>הלכה ו</h3>
(א) <small>23.</small> <b>מביא בסלע מעות וכו'. </b>כאן פשוט שמוכרח להביא מעות אחרות של חולין, שהרי שתי הסלעים אינן שלו. ועיין ירושלמי שקלים פ"ב סה"ב, מ"ו ע"ג.
(ב) <small>24.</small> <b>בורר את היפה שבהן וכו'. </b>מפני שהקדש ומעשר שני, הקדש חמור, שאין בו הנאה להדיוט, ולפיכך נותן את היפה להקדש.
(ג) <small>25.</small> <b>נוטל את השנייה וכו'. </b>כדין משנתנו (פ"ב מ"ו), שאין משאירין מע"ש במעות של נחושת, אלא חוזר ומחללן על הכסף.
<h3>הלכה ז</h3>
(א) <small>29.</small> <b>נוטל את השנייה וכו'. </b>אף כאן צריך ליטול את היפה שבשתיהן, כדי לחלל עליה את מעות הנחושת.
(ב) <small>30.</small> <b>מפני שאמרו מחללין וכו'. </b>וכ"ה בד, ובפי' הרש"ס, ל"ד ע"ב. ובכי"ע: מפני מה אמרו וכו'. ובמשנתנו פ"ב (סמ"ו-רמ"ז): מפני שאמרו מחללין כסף על נחשת מדוחק וכו', בית שמאי אומרים לא יעשה אדם את סלעיו דינרי זהב. ובית הלל מתירין. ופירשו בבבלי לפי לשון אחת (ב"מ מ"ד ב') שהמחלוקת של ב"ש וב"ה היא אם זהב נחשב לטיבעא (למטבע) לגבי כסף, או כפירות. וב"ה סוברים שזהב הוא טיבעא, ולפיכך מחללין כסף על הזהב. וכן סבר רבי בילדותו, ששנה במשנת ב"מ רפ"ד: הכסף קונה את הזהב (עיין בירושלמי ובבבלי שם בריש הפרק), כלומר, שכסף הוא פירות והזהב הוא כמטבע לגבי כסף. ועיין מ"ש להלן.<sup style="color: gray;">13</sup>
(ג) <small>31.</small> <b>וכסף על הזהב וכו'. </b>פי' בח"ד שתנא זה הוא רבי (כפי שמוכח מן הסיפא), והוא סובר כשיטתו בילדותו, שהכסף קונה את הזהב, משום שכסף הוא פרי לגבי זהב, וממילא מחללין אותו על הזהב, אבל לא זהב על כסף, מפני שאין מחללין כסף על הפירות מחוץ לירושלים.
(ד) <small>32.</small> <b>כשם שמחללין כסף וכו'. </b>כלומר, אעפ"י שכסף חשוב יותר מ"מ מחללים אותו על מעות של נחושת,<sup style="color: gray;">14</sup> מפני שהן חריפות, ומשום כך יחללו אף זהב על כסף, מפני שכסף יותר חריף מזהב (וכאן הרי אין חשש חלודה, ומותר לחללו על הכסף לכתחילה). וסובר ר' אלעזר בר' שמעון שזהב הוא פרי לגבי כסף, וכשיטת רבי בזקנותו שהזהב קונה את הכסף.<sup style="color: gray;">15</sup> (ע"פ ח"ד). ועיין להלן כתובות פ"ו ה"ה ובבבלי שם ס"ז א'.
(ה) <small>33.</small> <b>אמ' לו ר' ומפני מה וכו'. </b>וכ"ה בד ובכי"ע (וצוק' לא דק) ובירושלמי פ"ב סה"ז, נ"ג ע"ג. ורבי לשיטתיה, עיין מ"ש לעיל.
(ו) <small>33-34.</small> <b>שכן מחללין כסף על הזהב. </b>ואנו רואים שכסף נחשב לפרי לגבי זהב, וממילא נחשב כסף לפרי אף לגבי נחושת, מפני שהמעות הן יותר חריפות (אעפ"י שהכסף יותר חשוב כמטבע). ומתשובה זו משמע שאף ר' אלעזר בר' שמעון מודה שמחללין כסף על הזהב (וכשיטת ב"ה במשנתנו הנ"ל), שהרי אין משיבין לאדם אלא כמדותיו (עיין מ"ש בתס"ר ח"ב עמ' 158). וכן בירושלמי הנ"ל: מדברי שניהם מחללין כסף על כסף וכו', וצ"ל: על זהב, כהגהת המפרשים. ולפ"ז מכ"ש שמחללין פירות על זהב (עיין בבבלי ב"מ הנ"ל). ונמצאנו למדים שלשיטת ר' לעזר בר' שמעון מחללין זהב על כסף, מפני שכסף חריף טפי, וחשוב מטבע לגבי זהב, וכן מחללין כסף על זהב. וצריך ביאור למה מתיר ר' לעזר בר"ש לחלל כסף על זהב. והדברים יתבארו להלן שו' 36.
(ז) <small>34.</small> <b>לא יחללו זהב על הכסף וכו'. </b>כלומר, שהרי אף אתה מודה שאין מחללין זהב על נחושת,<sup style="color: gray;">16</sup> וכמו כן אין לחלל אף זהב על הכסף, מפני שזהב הוא מטבע לגבי כסף.
(ח) <small>35.</small> <b>מחללין אותו על מעות שבירושלם וכו'. </b>וכ"ה בירושלמי הנ"ל. ופי' בח"ד שרבי לא חש להשיב ע"ז, מפני ששאני ירושלים, דכתיב בה ונתת הכסף בכל אשר תאוה נפשך וכו', כבבלי ב"מ מ"ה א'. ועיי"ש בתוספ' ד"ה בכל.
(ט) <small>35-36.</small> <b>במי דברים וכו'. </b>עיין מ"ש על צורה זו לעיל דמאי פ"ג הע' 14.
(י) <small>36.</small> <b>בשל דמיי. </b>כ"ה בכל הנוסחאות, ואין להגיה כמו שעשו כל המפרשים. ונ"ל שאף בבא זו היא מדברי ר' לעזר בר' שמעון, והוא מבאר, בד"א שמחללין כסף על הזהב לדברי ב"ה של משנתנו (פ"ב מ"ז) ואף לדעתי (עיין מ"ש לעיל שו' 33–34) בשל דמאי,<sup style="color: gray;">17</sup> אבל בשל ודיי הרי זה אסור, כדין כסף על נחושת שאתה מדמהו לו.
(יא) <small>36-37.</small> <b>אף בדמיי מחללין אותו וכו'. </b>הלשון מגומגמת, ואולי צ"ל: בדמיי אף מחללין וכו'.<sup style="color: gray;">18</sup> ושמא צ"ל: א"ל (כלומר, רבי לר"א בר' שמעון) בדמיי מחללין וכו', כלומר, ומכ"ש כסף על הזהב. ועיין במשנת דמאי פ"א מ"ב.
(יב) <small>37-38.</small> <b>אין לו פדיון. </b>וכ"ה בד. ולפי פשוטו נראה שאין לו פדיון, מפני שאם עשה ממטבעות של זהב כלים הרי יש כאן פנים חדשות (עיין בבלי ב"ק צ"ו ב' ומ"ש להלן), ודינו כאילו עברו המעות מן העולם, ואין לו תקנה. ועיין מ"ש להלן פ"ג שו' 32, בדין אוכל מעות מע"ש. ובכי"ע כאן בטעות: יש לו פדיון. ועיין מ"ש להלן בסמוך.
(יג) <small>38.</small> <b>אם היה של כסף הרי זה מותר. </b>נראה שהברייתא שלנו היא כר' ישמעאל וכר' דוסא (עיין מ"ש לעיל פ"א שו' 11 ד"ה על אסימון), ולדעתם מותר לחלל מע"ש על אסימון ועל ליטרא של כסף ועל כלים (עיין מ"ש לעיל שם). ובירושלמי (פ"א ה"ב, נ"ב סע"ג): דברי ר' דוסא<sup style="color: gray;">19</sup> מחללין מעשר על ליטרא של כסף. אילו אמר כסף (צ"ל: ליטרא, כהגהת הגר"א), הוינן אמרין כשם שאמר כסף (כלומר, כשם שאמרנו לר' דוסא שמחלל על אסימון של כסף) כך אמר זהב. אילו אמר כסף הוינן מרין (=אמרין) להוציא (הגר"א מגיה: לרבות) שברי קערות ותמחויין וכו'.<br/>ולפ"ז כשהתיך מטבע של כסף ועשאו נסכא לא שינה אותו כלל לעניין מע"ש לר' דוסא (והרי לא התכוין לגזול אותו, אלא עשאו למע"ש), וכשעשה מן הנסכא כלים בוודאי שאין כאן פנים חדשות,<sup style="color: gray;">20</sup> ונשאר הכסף בקדושתו. אבל אף ר' דוסא מודה שאין מחללין על נסכא של זהב (כמפורש בירושלמי הנ"ל), וממילא אם עשה דינר של זהב כלי, הרי מיד כשעשאו נסכא אין מחללין עליו, ויש כאן פנים חדשות גם לעניין מע"ש, ואין לו שוב פדיון.
(יד) <b>מעשר שני של דמיי וכו'. </b>ר"מ פ"ו מה' מע"ש הי"ג.
(טו) <small>39.</small> <b>בחמור שבהן. </b>ואם המע"ש של דמאי הם פירות שחלל עליהם כסף מע"ש מחוץ לירושלים (עיין במשנת דמאי פ"א סמ"ב) ונתערבו בפירות שהפרישן למע"ש וודאי, אין לכל הפירות פדיון מחוץ לירושלים (כדין הדמאי), ונכנסין לירושלים ואין יוצאין כדין וודאי (עיין במשנה הנ"ל).
<h3>הלכה ח</h3>
(א) <small>41.</small> <b>הקדש אין עולה מאיל מעשר שני עולה מאיל ושלא מאיל. </b>בכי"ו חסרים תכופות סימני הקיצור, וברור שצ"ל: אין עולה מאיל' וכו' מאיל' ושלא מאיל'. וכן בכי"ע: אינו עולה מאילך מעשר שיני מאילך ושלא מאילך. ובד משובש, עיין בשנו"ס.<br/>והמפרשים נדחקו מאד בפירוש הדברים והגיהו הרבה, אבל הפי' הנכון הוא בח"ד שכתב: "הקדש אין עולה מכאן ואילך פי' סתם הקדש, דהיינו לבדק הבית, אין לו עילוי טפי מכאן ואילך, שלא חלה עליו שום קדושה יותר, אפילו הקדישו למזבח, דאין אדם מקדיש דבר שאינו שלו, וכדתניא בפ' בתרא דתמורה (ל"ב א'), ופסק כן הרמב"ם בפ"ו מה' ערכין (ה"ח), מה שאין כן במעשר שני דעולה מכאן ואילך, יכול להעלותו בעילוי טפי שאם הקדיש אדם מע"ש שלו לבדק הבית חלה קדושתו וכו' וכדתניא במכילתין (להלן פ"ה הכ"ב) ופסק כן הר"מ בספ"ג דמע"ש".<br/>ואין ספק בעיני שפירוש זה נכון, והכוונה שהקדש אינו עולה (כלומר, אין לו עילוי) מאילך (מזמן שהקדישו), אבל מע"ש יש לו עילוי מאילך ושלא מאילך, כלומר, יכול להקדישו לפני שהפרישו ויכול להקדישו הקדש עילוי לאחר שעשאו מע"ש.<br/>וראיה ברורה לפירוש זה היא הברייתא שלהלן (תמורה פ"ד הי"ב): חומר בהקדש מזבח מה שאין בהקדש בדק הבית. וחומר בהקדש בדק הבית מה שאין בהקדש מזבח. שהקדש מזבח נותנין (כ"ה בכי"ו שם) הימנו להקדש הבית את הראוי לו מאילך ושלא מאילך, והקדש בדק הבית אינו (אלא) מאילך. חומר בהקדש בדק הבית וכו'. והרי הברייתא ההיא מפרשת את משנתנו שם (פ"ז מ"ג): "ומקדישין אותן הקדש עילוי", שהכוונה לקדשי מזבח גרידא,<sup style="color: gray;">21</sup> כלומר, שהם עולים מאילך ושלא מאילך,<sup style="color: gray;">22</sup> מה שאין כן קדשי בדק הבית שאינן עולין מאילך, וכמפורש בברייתא שבבבלי שם ל"ב א'.<sup style="color: gray;">23</sup> ולפי דרכנו למדנו משם שחומרי מע"ש קתני כאן, ופירושו כמו שכתב בח"ד לתמורה שם שבהקדש מזבח יתכנו שתי קדושות, מה שאין כן בהקדש בדק הבית, ואף כאן יתכנו שתי קדושות במע"ש, מה שאין כן בהקדש בדק הבית.
(ב) <small>42-43.</small> <b>חומר במעשר שני שמעשר שני וכו'. </b>וכ"ה בכי"ע. ובד בטעות: חומר במעשר שני מבהקדש וכו'. ובאמת כל הברייתא שהקפתי אינה שייכת לכאן ובאה באשגרה מלעיל שביעית פ"ז ה"ז ולהלן בכורים פ"א ה"ו, עיין מ"ש בשביעית ובבכורים שם. וכ"ה דרך התוספתא בכ"מ, עיין מ"ש לעיל עמ' 398.
(ג) <small>43.</small> <b>ספק עירובו כל שהוא. </b>וכ"ה בד ובמקבילות (עיין מש"ש), אבל בכי"ע בטעות: כל שאינו.
<h3>הלכה י</h3>
(א) <small>47.</small> <b>ר' מאיר או' אין מחללין וכו'. </b>במשנתנו (פ"ב מ"ח, עדיות פ"א מ"ט): ר' מאיר אומר אין מחללין כסף ופירות על הכסף, וחכמים מתירים. ופירשו בירושלמי כאן (פ"ב ה"ט, נ"ג סע"ג): מה פליגין ר' מאיר ורבנין, בפירות שאין בהן כדי כסף. אבל בפירות שיש בהן כדי כסף אף רבנין מודיי. חצי דינר כסף וחצי דינר פירות מותר. דינר כסף ודינר פירות אסור.<sup style="color: gray;">24</sup> ומכאן נראה שלכתחילה מוטב שיחלל את הפירות על דינר (משום הקלת המשא), ולפיכך כל שיש לו פירות פחות מדינר מותר לו לצרף מָעין של כסף עם הפירות כדי שיהא לו דינר שלם. ור"מ אוסר בזה, וסובר שאפילו בפחות מדינר אסור לחלל כסף על כסף, ויחלל את הפירות על מעה של כסף.
(ב) <small>47-48.</small> <b>אלא אם יש עמו פרוטרוט. </b>כלומר, אם אין לו דינר שלם מדמי מע"ש, אלא שיש לו חמש מעין ופרוטות חצי מעה, מותר לצרף להן פירות בחצי מעה ולחלל את הכל על דינר, והטעם הוא שהואיל ואין בפירות כדי מעה, הרי זקוק לצרפן לדמי מע"ש שבידו (ופרוטות הרי לכ"ע מחללן על כסף), ולפיכך מחלל כבר את הכל על הסלע. (ע"פ פירוש ר' יונה).
(ג) <small>48.</small> <b>ר' יעקב או' משמו. </b>מכיון שר' יעקב אינו מוסר אלא בשם ר' מאיר,<sup style="color: gray;">25</sup> הרי מסתבר שאף כאן הכוונה לר' מאיר שנזכר לעיל. ומאידך גיסא מסתבר כפירוש המפרשים שבבא זו אינה דבוקה לשלפניה אלא משלימה את מ"ט (עדיות פ"א מ"י). עיין להלן.
(ד) <small>48-49.</small> <b>ודינר הי מעות והי פירות. </b>בד: ה' מעות וה' פירות. ובכי"ע הימעות (במלה אחת) והאי פירות. וכנראה שצ"ל: ודינר ה' מעות וא' פירות, כלומר, הפורט סלע של מעשר שני בירושלים לא יקח בכולה פרוטות של נחשת (שמא לא יוציא את כולן ויתעפשו) אלא יקח שלשה דינרי כסף וה' מעות של נחושת ובמעה אחת פירות. ור' מאיר החמיר שיקנה במעה פירות מיד, כדי שיהא מוכח שהוא פורט כדי לקנות אוכלין (עיין בתוספ' ב"מ מ"ה סע"א). ועיין בדעת ר' טרפון במשנתנו הנ"ל ובמלא"ש שם. ואפשר שר' מאיר מסר כאן את דעת ר"ע, וחלק על התנא של משנתנו, שלפי דעתו סובר ר"ע שלוקח ג' דינרין של כסף ורבעת כסף ורבעת מעות, עיין במלא"ש שם.
(ה) <small>49.</small> <b>שמיי הזקן או' יניחנה וכו'. </b>משנת מע"ש ועדיות הנ"ל. והתוספתא משלימה שדעת שמיי הזקן נמסרה ע"י ר' שמעון בן אלעזר.
<h3>הלכה יא</h3>
(א) <small>51.</small> <b>קרוב לתרומה וכו'. </b>ר"מ פ"ו מה' מע"ש הי"ב, ועיין שקלים פ"ז מ"א. ולכאורה מדברים כאן בשהתרומה והמע"ש שוין, שאם לא כן רוב וקרוב הולכין אחר הרוב.<sup style="color: gray;">26</sup> אבל בר"מ הנ"ל סתם את דבריו, ולא הזכיר שמדברים במחצה על מחצה. וכבר דנו בזה הרדב"ז במקומו ובשושנים לדוד ובח"ד כאן. ושמא הספק כאן (ובשקלים) הוא שהפירות (או המעות) נפלו בשעה שהוליכן למגורות (או לשופרות), ולא תלינן שנפלו מן המגורות (או השופרות) שהן משתמרות. ואם נמצאו קרוב לתרומה מוכח שהוליכן לתרומה, ואם קרוב למע"ש מוכח שהוליכן למע"ש, ואין נפקא מינה כלל בכמות הפירות הנמצאות במגורות. וצ"ע.
(ב) <small>52.</small> <b>מטילין אותו לשני חמרין. </b>בר"מ הנ"ל: מחצה למחצה יאכלו כחומרי שניהן, אסורים לזרים וטעונין רחיצת ידים והערב שמש כתרומה. ואסורין לאונן וטעונין הבאת מקום כמעשר.<sup style="color: gray;">27</sup> וכנראה שאם רצה לפדותן פודה בדמי תרומה, כדין מע"ש שנפל לתרומה, עיין מ"ש לעיל עמ' 379 שו' 11–12.
(ג) <small>52-53.</small> <b>ר' יוסה בי ר' יהודה או' תיבה וכו'. </b>וכ"ה בד ובבבלי פסחים ז' א'. אבל בכי"ע: ר' יוסי אומ' וכו'. וכן גרס בבבלי שם בר"ח, וכן מעתיק במהרי"ק על הר"מ שנביא להלן.
(ד) <small>53.</small> <b>אם רוב הניחו חולין וכו'. </b>בבבלי הנ"ל: אם רוב חולין חולין. אם רוב מעשר מעשר וכו'. ומוכח מן הלשון שהתנאי דבוק למעלה, כלומר, אם נשתמשו בה בראשונה ברוב חולין, חולין, ואם נשתמשו בה ברוב מעשר, מעשר. ולפיכך שאלו שם: ואמאי ליזל בתר בתרא, ותירצו ג' תירוצים. ואחד מהם: כגון שנשתמשו בה ציבורין ציבורין, כלומר, שבאותה תיבה עצמה היה צבור של חולין וצבור של מעשר בזמן אחד. וכן משמע מלשון התוספתא כאן: אם רוב הניחו חולין, כלומר, אם רוב הניחו באותה תיבה ובאותו זמן חולין וכו'. וכן העתיק הר"מ בפ"ה מה' מע"ש הי"א: אם רוב מניחין מעשר הרי המעות מעשר. ואם רוב מניחין חולין חולין, ותפס כלשון התוספתא, מפני שהיא מסייעת לרב זביד.<sup style="color: gray;">28</sup> ועיין בהגהות הרמ"א יו"ד סוף סי' רנ"ט.<br/>ובר"מ שם סיים: מחצה למחצה חולין.<sup style="color: gray;">29</sup> והדברים תמוהים. אבל נאמנת עלינו עדות מהרי"ק שם שכתב: "מצאתי בהשגות ישנות כתוב בהן מחצה על מחצה חולין. א"א ס"א מעשר ע"כ. ונראה שכוונתו שבספרים אחרים מספרי רבינו כתוב בהם מעשר, ובודאי שהיא הנוסחא האמיתית וכו'". ועיין בח"ד שנדחק ליישב את הנוסח שבספרים שלנו.
(ה) <small>54-55.</small> <b>הרי שלמים שיש בהן חזה ושוק וכו'. </b>התשובה היא למשנתנו פ"ג מ"ב: אין לוקחין תרומה בכסף מעשר שני, מפני שהוא ממעט באכילתו. ור' שמעון מתיר וכו'. אמרו לו מה אם היקל בזבחי שלמים (כלומר, שניקחין בכסף מעשר) שהן מותרין לזרים, נקל בתרומה שהיא אסורה לזרים. וע"ז השיב ר' שמעון שאף בשלמים יש חלק שאסור לזרים.<br/>ועיין באו"ש (פ"ז מה' מע"ש ה"ג) שהעיר שמכאן סתירה לדברי הכ"מ (בפ"ו מה' פסולי המוקדשין ה"י) שכתב שאם ממעט באכילת מקצת הקרבן לא חיישינן. אבל אפשר שמטעם זה לא חשו רבנן להשיב לר"ש, וכדברי הכ"מ.<sup style="color: gray;">30</sup> ועיין בהגהות הרש"ש למשנתנו הנ"ל, ונעלמה ממנו התוספתא שלנו.
(ו) <small>55.</small> <b>ר' שמעון בן יהודה אמ' וכו'. </b>וכ"ה בד ובר"ש פ"ג מ"ו. וכן משמע ממשנתנו (פ"ג מ"ו). ובכי"ע: ר' שמעון בן אלעזר אומ' וכו'.
(ז) <small>56.</small> <b>כך אמרו בית הלל וכו'. </b>ריבמ"ץ פ"ג מ"ו בשם התוספתא, ירושלמי שם ה"ו. ובמשנתנו (פ"ג מ"ו): פירות (כלומר, של טבל) שנגמרה מלאכתן ועברו בתוך ירושלים, יחזור מעשר שני שלהם ויאכל בירושלים (כלומר, כבר קלטוהו מחיצות, ואינו נפדה). ושלא נגמרה מלאכתן וכו', בית שמאי אומרים יחזור מע"ש שלהם ויאכל בירושלים, ובית הלל אומרים יפדה ויאכל בכל מקום. ר' שמעון בן יהודה אומר משום ר' יוסי לא נחלקו ב"ש וב"ה על פירות שלא נגמרה מלאכתן שיפדה מעשר שני שלהם ויאכל בכל מקום, ועל מה נחלקו על פירות שנגמרו מלאכתן, שב"ש אומרים יחזור מע"ש שלהם ויאכל בירושלים. וב"ה אומרים יפדה ויאכל בכל מקום. ועל מחלוקת זו הולכת תשובת ב"ה כאן. ודברי ר"ש בן יהודה שבמשנתנו הובאו גם בבבלי מכות כ' א'.
(ח) <small>57.</small> <b>שאם יפדה מעשר שיני שלא יאכל וכו'. </b>וכ"ה בד, וצ"ל: מעשר שיני <b>שלה'</b> יאכל וכו'. וכן בכי"ע: שיפדו מעשר שיני שלהם יאכל בכל מקום. וכן בריבמ"ץ ובר"ש הנ"ל: שיפדה מעשר שני שלהן ויאכל וכו'. וכ"ה בירושלמי הנ"ל. ופירושו שלשיטת ר' יוסי (במשנתנו הנ"ל) הרי לא נחלקו בפירות שלא נגמרה מלאכתן.
(ט) <small>57-58.</small> <b>אף פירות שנגמרה מלאכתן כיוצא בהן. </b>וכ"ה בר"ש. וכע"ז גם בריבמ"ץ ובירושלמי. ובכי"ע מוסיף: שיפדו מעשר שיני שלהם. ובד משובש.
(י) <small>58.</small> <b>אמרו להן בית שמיי וכו'. </b>המוקף היא הכפלה מוטעית מלמטה, ואינה בד, בכי"ע, בריבמ"ץ ובר"ש הנ"ל.
(יא) <small>60.</small> <b>שיכול להפקירן וכו'. </b>כמפורש בפיאה ספ"א ועיין מ"ש להלן.
(יב) <small>61.</small> <b>יכול לעשותן תרומה ומעשרות וכו'. </b>וכ"ה בד ובכי"ע. ובר"ש הנ"ל: לעשותן תרומה ומעשר עד שירימו, ונשמטו לפניו כמה מלים ע"י הדומות. אבל בירושלמי הנ"ל: אף פירות שנגמרה מלאכתן יכול הוא להבקירן ולפוטרן מן המעשרות. וכתב בר"ש הנ"ל שב"ה סוברים שהפקר פוטר מן המעשרות אפילו לאחר מירוח, ומשנת פאה הנ"ל היא כב"ש, עיי"ש שנדחק ליישב את משנתנו גם אליבא דב"ה.<sup style="color: gray;">31</sup> ברם קשה מאד להעמיד כמה סתמות<sup style="color: gray;">32</sup> כב"ש בלבד. ובירושלמי כאן נזכרה עוד תשובה של ב"ש: אמרו להם בית שמאי לא אם אמרתם בפירות שלא נגמרה מלאכתן שהוא יכול להוציא עליהן שני ממקום אחר. תאמרו בפירות שנגמרה מלאכתן שאינו יכול להוציא עליהן שני ממקום אחר. ושמא יש לפנינו חסרון בתוספתא, וצ"ל: אף פירות שנגמרה מלאכתן יכול [להפקירן.<sup style="color: gray;">33</sup> דבר אחר אמרו להם ב"ש לא אם אמרתם בפירות שלא נגמרו מלאכתן שהוא יכול לעשותן תרומה ומעשרות על מקום אחר, תאמרו בפירות שנגמרה מלאכתן שאינו יכול לעשותן תרומה ומעשרות על מקום אחר. אמרו להן ב"ה אף פירות שנגמרה מלאכתן יכול] לעשותן תרומה ומעשרות על מקום אחר. ועיין להלן עמ' 856.
(יג) <small>62.</small> <b>אלא עד שיירומו. </b>בד, כי"ע ובר"ש הנ"ל: עד שירימו. ובכפו"פ פכ"ו (עמ' תפ"ו, ד"ר, ר' ע"א): עוד בתוספות מסכת מעשר שני פרק קמא פירות שנגמרה מלאכתן אין חייבין תרומה ומעשרות אלא עד שיערימו. ועיי"ש שמוכח מדבריו שפירש "שיערימו" שייעשו ערימה, כלומר, שיעמיד מהם ערימה. וברור שגירסא משובשת נזדמנה לו להרב, והגירסא שלפנינו נכונה, ופירושה שאין הבעלים חייבים תרומות ומעשרות לכהן וללוי אלא עד שירימו ויפרישו מן הטבל את התרומה והמעשרות, וכלשון התוספתא להלן (פ"ג שו' 37): אין לך בהן עד שירימו. והבעלים יכולים לשרוף את הכרי (בלי הנאה של כילוי), אם ירצו, עיין מ"ש לעיל עמ' 347. וה"ה שאין המחיצה תופסת אותם עד שירימו. ועיין בבלי מכות כ' א'.<sup style="color: gray;">35</sup>
<h3>הלכה יב</h3>
(א) <small>62-63.</small> <b>ונופו נוטה לחוץ יש למעשר וכו'. </b>במשנתנו (פ"ג מ"ז): אילן שהוא עומד בפנים ונוטה לחוץ, או עומד בחוץ ונוטה לפנים, מכנגד החומה ולפנים כלפנים, מכנגד החומה ולחוץ כלחוץ. ופירשו המפרשים שדנים כאן על המקום באילן, כלומר, בחלק האילן מכנגד החומה ולחוץ אין אוכלין מע"ש ופודין שם מע"ש, ובחלק האילן מכנגד החומה ולפנים אוכלין מע"ש ואין פודין אותו שם. וכן מוכח מן הבבלי במכות י"ב א' ואילך.<sup style="color: gray;">36</sup> ברם מן הירושלמי (עיין להלן) ומן התוספתא כאן מוכח שדנים כאן בפירות האילן עצמו, והפירות שמחוץ יש להם פדיון כשתלשן, אבל לא לפירות שמבפנים, שכיוון שתלשן בירושלים אין להם פדיון.<br/>ובמשנת מעשרות ספ"ג: ובירושלים הכל הולך אחר הנוף. ובירושלמי שם: מתניתא דב"ש, דב"ש אומרין (מע"ש פ"ג מ"ז) הכל כלפנים. כלומר, בין שהנוף מבחוץ ובין שהנוף מבפנים אין למעשר שני שלו פדיון, מפני שהכל נחשב כלפנים, ואין פדיון לפירות שגדלו בירושלים. ולפי זה "אחר הנוף" שבמשנת מעשרות שם פירושו: אף אחר הנוף (כרב אשי בבבלי מכות י"ב ב'), וכב"ש במשנתנו לעניין בתי הבדים. ברם מן הברייתא כאן מוכח שאין הבדל במקום שגדלו הפירות אלא הכל תלוי במקום שנתלשו שם. ולפיכך נראה שדברי הירושלמי במעשרות "מתניתא דבית שמאי" אינם עונים על הבבא של ירושלים אלא על ערי מקלט שם, וכפירוש הרש"ס במקומו. אבל הבבא הנ"ל שבירושלים הכל הולך אחר הנוף מתפרשת ע"פ התוספתא כאן. ובאילן הולכים אחר הנוף גרידא, כלומר, אחרי מקום תלישת הפירות ממקום גידולם, וכמו שמפורש להלן בסמוך.<sup style="color: gray;">37</sup>
(ב) <small>63.</small> <b>החזיר נופו לפנים וכו'. </b>כלומר, אעפ"י שגדלו הפירות מחוץ לירושלים מ"מ כשהחזיר נופו לירושלים הרי אין לפירות שלו פדיון, ומיד כשתלשם קלטו אותם מחיצות, אעפ"י שלא נגמרה מלאכתם, וכת"ק אליבא דבית שמאי בפ"ג מ"ו. וכן מפורש בירושלמי מעשרות ספ"ג: תני החזיר את הנוף מבפנים כולו כלפנים. ואתייה כההן<sup style="color: gray;">38</sup> תנייא קדמיא בבית (בנוסח הרש"ס: דבית) שמאי, והכוונה לברייתא שלנו, והעמידוה כת"ק הנ"ל. <sup style="color: gray;">39</sup> [מרכבת המשנה ח״ג פ״ב מה׳ מע״ש הט״ו.]
(ג) <small>64-65.</small> <b>החזיר נופו לחוץ יש וכו'. </b>כלומר, אעפ"י שהפירות גדלו ובשלו בירושלים, מ"מ אם החזיר את נופו ותלשם מחוץ לירושלים, אף ב"ש מודי שלא קלטום המחיצות במחובר, ולא נחלקו אלא בתלושים שלא נגמרה מלאכתן.
(ד) <small>65.</small> <b>בתי בתים שפתחיהן וכו'. </b>וכ"ה בד. ובכי"ע: בתיבדין (במלה אחת). ובמשנתנו (פ"ג מ"ז): בתי הבדים וכו'. וכל הברייתא גם להלן ערכין פ"ה הט"ו (ושם בכי"ו: בתי בית דין). ופירש הר"מ בפיה"מ: ואמר בתי הבדים לפי שהבדים ידועים לעולם שהם על זו הצורה. ר"ל בחומות המדינה הם בתי הבדים.
(ה) <small>66.</small> <b>אין פודין בהן מעשר שני וכו'. </b>וכ"ה להלן בערכין הנ"ל. ובמשנתנו הנ"ל: בתי הבדים שפתחיהן לפנים וחללן לחוץ. או שפתחיהן לחוץ וחללן לפנים. ב"ש אומרים הכל כלפנים. ובית הלל אומרים מכנגד החומה ולפנים כלפנים מכנגד החומה ולחוץ כלחוץ. ובירושלמי שם: אמר ר' לעזר לחומרין וכו'.<sup style="color: gray;">40</sup> והתוספתא כאן מפרשת את דברי ב"ש שלא אמרו ב"ש הכל כלפנים אלא לחומרא, ואין פודין בהם מע"ש, כבירושלים עצמה, אבל אין אוכלין בהם קדשים קלים, כחוץ לירושלים. וה"ה שהולכים לחומרא במע"ש עצמו, אין פודין אותו שם, ואין אוכלין אותו. וכן בפיה"מ להר"מ: ומאמר ב"ש הכל כלפנים לחומרא, וכן נתבאר בתוספתא, ר"ל שלא יפדה בהם מעשר שני ולא יאכלנו. אבל בריבמ"ץ שם: הכל כלפנים. ואוכלין שם קדשים קלים ואין פודין שם מעשר שני. והוא נגד התוספתא כאן.
(ו) <small>67-68.</small> <b>ובית הלל אומ' מכנגד וכו'. </b>כמשנתנו הנ"ל. וסובר הת"ק שלב"ה מכנגד החומה כלפנים דינו כירושלים לכל דבר, ואוכלין שם קדשים קלים ומע"ש, ומכנגד החומה ולחוץ דינו כחוץ לירושלים לכל דבר ופודין שם מע"ש. וכן פירש את התוספתא בפיה"מ להר"מ הנ"ל.
(ז) <small>69.</small> <b>אמ' ר' יוסה זו משנת וכו'. </b>בירושלמי פ"ג סה"ז, נ"ד ע"ב: דתני א"ר יוסי זו משנת ר' עקיבה, אבל דברי הכמים הרי אלו כלשכות,<sup style="color: gray;">41</sup> וכל הלשכות הולכין אחר פתהיהן. ועיין בשנות אליהו ובפ"מ שם.
(ח) <b>משנת ראשנה. </b>וכע"ז בד ובכי"ע. ולהלן ערכין הנ"ל: משנה הראשונה. ושמא צ"ל כאן: משנת ראשונים וכו', ואמר כן לשבח, שהלכה כמותם (ושלא כסיגנונו במשנת סנהדרין פ"ג מ"ד), עיין בירושלמי שהעתקנו לעיל. ועיין לעיל שו' 10.
(ט) <small>69-70.</small> <b>בית שמיי אומ' אין פודין וכו'. </b>וכ"ה להלן בערכין הנ"ל. ובדברי ב"ש אין הבדל בין משנת ר"ע ובין משנת ראשונ', ולא נחלקו אלא בדברי ב"ה.
(י) <small>71.</small> <b>הרי הן כלשכות וכו'. </b>כלומר, כמשנתנו פ"ג מ"ח, וכמבואר להלן. ובר"מ ספ"ב מה' מע"ש: בתים שבצד החומה שפתחיהם לפנים מן החומה וחללן לחוץ, מכנגד החומה ולפנים, כלפנים לכל דבר. ומכנגד החומה ולחוץ, אין אוכלין שם ואין פודין שם, להחמיר. היה חללן לפנים ופתחיהם לחוץ, מכנגד החומה ולחוץ כלחוץ, פודין בו ואין אוכלין. ומכנגד החומה ולפנים, אין אוכלין שם ואין פודין להחמיר. ולפ"ז הולכים אחרי הפתח והחלל, ואם הפתח והחלל לצד אחד דינו כאותו צד לכל דבר, ואם הפתח והחלל לשני צדדים נותנים על המקום חומרות פנים וחומרות חוץ. וקרוב לוודאי שרבינו סמך על הירושלמי למשנתנו (שהוא משובש בהוצאות), כמו שפירשו המפרשים.<sup style="color: gray;">42</sup><br/>ובמאירי מכות י"ב א' (עמ' נ"ח): בתים שכנגד החומה, אם היו פתחיהן לפנים מן החומה וכל חללן חוץ מן החומה, כל שכנגד החומה ולפנים, כגון תחת הפתח, נדון כלפנים לכל דבר, ושמכנגד החומה ולחוץ, דנין בו להחמיר וכו'. היה פתחן לחוץ וחללן לפנים, כל שבחוץ, כגון תחת הפתח, נידון כחוץ וכו'. וניסח ע"פ הר"מ הנ"ל, אלא שפירש שצד הפנים וצד החוץ הם תחת הפתח. ועיין להלן שו' 82 וירושלמי פסחים פ"ז הי"א, ל"ה ע"ב, ובבלי שם פ"ה ב'. ועיין בס' משנה ראשונה כאן פ"ג מ"ח.
<h3>הלכה יג</h3>
(א) <small>72.</small> <b>לשכה בנויה בקודש וכו'. </b>פיסקא ממשנתנו פ"ג מ"ח, אלא שמשנתנו לא פרשה לעניין מה "תוכה קודש", והתוספתא מפרשת אותה להלן. וכל הברייתא בשם התוספתא בר"ש למשנתנו.
(ב) <small>73.</small> <b>וגגה קודש. </b>עיין ערוך ערך גג.
(ג) <b>אין אוכלין בה קדשי קדשים וכו'. </b>כ"ה בכי"ע, בר"ש הנ"ל, ובפי' הרש"ס, נ' ע"ב. וכן מוכרח, שהרי היא פתוחה לחול,<sup style="color: gray;">43</sup> ודינה כחול לכל דבר. ובכי"ו ובד חסרה המלה "אין" בטעות. והדינים הללו נוהגים גם בגגה,<sup style="color: gray;">44</sup> ואינו קרוי קודש אלא לעניין הבניין.<sup style="color: gray;">45</sup>
<h3>הלכה יד</h3>
(א) <small>74-75.</small> <b>בנויה בחול ופתחה לקודש וכו'. </b>פיסקא ממשנתנו הנ"ל. והוסיפה התוספתא "אע"פ שאין מקיימין כן" (עיין להלן שו' 85), ומפרשת אח"כ את עניין הקדושה.
(ב) <small>75-76.</small> <b>אוכלין בה קדשי קדשים. </b>תו"כ צו ספ"ב, ל"א רע"א; שם שמיני פ"א ה"ו, מ"ז ע"א; בבלי זבחים נ"ו א'. וכן בירושלמי כאן פ"ג ה"ז: הן דאת אמר תוכן קודש<sup style="color: gray;">46</sup> אוכלין שם קדשי קדשים וכו'.<sup style="color: gray;">47</sup> ולעניין אכילת קדשי קדשים אין כאן מחלוקת במקורות, עיין זבחים הנ"ל. ועיין מ"ש להלן הע' 49 ובבלי קידושין נ"ב ב' וברש"י שם ד"ה וכי.
(ג) <small>76.</small> <b>ושוחטין בה קדשים קלים. </b>כ"ה בד ובר"ש ובירושלמי הנ"ל.<sup style="color: gray;">48</sup> וכן היתה הגירסא בכמה ספרים בזבחים הנ"ל בברייתא שבתו"כ הנ"ל.<sup style="color: gray;">49</sup> אבל בזבחים הנ"ל גרסו בברייתא שלנו: ואין שוחטין שם קדשים קלים. וכן פסק הר"מ בפ"ו מה' בית הבחירה ה"ח.<sup style="color: gray;">50</sup> וברור שאין להגיה את התוספתא ואת הירושלמי ע"פ הבבלי. ודווקא קדשים קלים שוחטין שם, מפני שנשחטים בכל מקום בעזרה, אבל לא קדשי קדשים, עיין בזבחים שם נ"ה ב'.
(ד) <small>76-77.</small> <b>וחייבין עליה משום טומאה. </b>וכ"ה בד, בר"ש ובירושלמי ובבבלי הנ"ל. ועיין לעיל הע' 47. ברם בזבחים הגיהו אותה ואמרו: לאו אמרת אין שוחטין (עיין מ"ש לעיל), תני נמי אין חייבין. וכן פסק הר"מ בחיבורו הנ"ל. ועיין בתוספ' יומא ה' ב' ד"ה דאי. ועיין מאירי יבמות ז' ב' הוצ' ר"ה אלבק עמ' 33 ובהע' קפ"ג שם (ועיין מאירי יומא ט"ז א' ומדות עמ' 149) ועיין בס' הישר לר"ת, הוצ' מק"נ עמ' 33. ושמא החמירו הראשונים שהביא במאירי יבמות, וחששו שיש בעזרת נשים כרת משום שפתוחה לקודש.
<h3>הלכה טו</h3>
(א) <small>77.</small> <b>בנויה בקודש ופתוחה לחול ולקודש וכו'. </b>וכ"ה בד. אבל בכי"ע, בר"ש הנ"ל, בתוספ' ישנים (יומא כ"ה א') וברא"ש כאן פ"ג מ"ח: ופתוחה לקודש ולחול וכו'. ובירושלמי פ"ג ה"ז, נ"ד ע"ב: בנויות בקודש ופתוחות לקודש ולחול תוכן קודש וכו'. והכוונה לברייתא שלנו. ובמאירי יומא (כ"ה א', כ"א ע"ג): אלו היתה כולה בנויה בקדש והיו לה שני פתחים אחד בחול ואחד בקדש. כולה היתה של קדש, שאין פתח הפתוח לחול דוחה פתח ובנין. ועיין בתוספ' ישנים הנ"ל, ומ"ש בס' שיח יצחק י"ט א' (כ"ד ע"ד).
(ב) <small>78.</small> <b>ופתוחה לקודש ולחול כולה חול. </b>וכ"ה בד ובראשונים הנ"ל. ובירושלמי הנ"ל: תוכן חול. ובמאירי הנ"ל: ואלו היתה כולה בנויה בחול, והיו לה שני פתחים אחד לקדש ואחד לחול, כולה היתה של חול. ובכי"ע: ופתוחה לקודש ולחול כגון לישכת בית המוקד. ונשמט שם ע"י הדומות מן "ולחול" עד "ולחול". והשמטה זו היתה גם לפני בעלי התוספ' ישנים הנ"ל, והשלימו מדעתם כגי' כי"ו וד.
(ג) <b>בנויה בקודש ובחול וכו'. </b>פיסקא ממשנתנו פ"ג מ"ח.
(ד) <small>78-79.</small> <b>ופתוחה לקודש ולחול. </b>כ"ה בד, בר"ש ובמשנתנו הנ"ל. וכן השלימו בתוספ' ישנים הנ"ל, עיין מ"ש לעיל.
(ה) <small>79.</small> <b>כגון לשכת בית המוקד. </b>זו היא הוספת התוספתא לפיסקא של המשנה, עיין מדות פ"א מ"ו. (הרש"ס, נ' ע"ב). ועיין בבלי יומא כ"ה א'.
(ו) <b>תוכן וגגותיהן וכו'. </b>וכ"ה בד ובר"ש הנ"ל, כלומר, הברייתא חוזרת לפיסקא של המשנה. אבל בכי"ע ובתוספ' ישנים הנ"ל חסר "תוכן וגגותיהן". ובירושלמי למשנתנו: א"ר יעקב בר אחא כיני מתניתא תוכן קודש. וגגותיהן מכנגד הקודש ולקודש וכו'.<sup style="color: gray;">51</sup> ולפ"ז מגיה הירושלמי את משנתנו ושונה: בנויות בקודש ובחול ופתוחות לקודש ולחול תוכן [קודש]. וגגותיהן מכנגד הקודש וכו'. והדברים קשים מאד. וכנראה שגירסת ההוצאות שלנו בירושלמי נכונה, ודברי ר' יעקב בר אחא עונים על הרישא: בנויות בחול ופתוחות לקודש, תוכן קודש וגגותיהן חול. וע"ז אמר ר"י בר אחא: כיני מתניתא תוכן קודש וגגותיהן חול (כמו שהגיהו בכי"ל). ואעפ"י שכן היא הגירסא גם במשנתנו, הרי אפשר שלפני הירושלמי היתה שם הגירסא: פתוחות לקודש קודש, כפיסקא שבספרי ואתחנן (פי' ל"ו עמ' 67): מיכן אמרו הלשכות פתוחות לקדש קדש. פתוחות לחול חול. ותיקן ר' יעקב בר אחא: תוכן קודש. ועל פיו הוגה כן בנוסחאות שלנו, כרגיל. ואח"כ מתחילה בירושלמי פיסקא מן הסיפא של משנתנו: מכנגד הקודש ולקודש וכו', ולפיסקא זו נסמכה הברייתא שלעיל.
(ז) <small>80.</small> <b>אם לאכילת קדשים וכו'. </b>וכ"ה בד. ופירש בח"ד שאוכלין קדשי קדשים אפילו בחלק החול, והולכים אחרי הפתח שפתוח לקודש, מפני שהתורה רבתה חצרות הרבה לאכילה, ומכיוון שמכניס את הקדשים דרך פתח הפתוח לקודש, יכול לאוכלן אפילו בחלק החול, ואין משגיחין בפתח הפתוח לחול (עיין זבחים נ"ו א' ולעיל שו' 75–76). אבל לעניין טומאה אינו חייב אלא מכנגד חומה ולפנים (עיין זבחים שם) והולך אחר פתחה הפתוח לפנים. וכנראה שהמלים "הכל הולך אחר פתחה" שבסיפא (לעניין טומאה) באו באשגרה מן הרישא והן מיותרות.<br/>ובכי"ע: אם לעינין טומאה הכל הולך אחר פיתחה. אם לאכילת קדשים מכנגד החומה ולפנים. ובפי' הריבמ"ץ (פ"ג סמ"ח): "תניא בין לענין טומאה וכו'. פי' מכנגד חומת העזרה ולפנים הכל הולך אחר פתח הפתוח לקודש. וכן אכילת קדשים. ומכנגד חומת העזרה ולחוץ הכל הולך אחר הפתח הפתוח לחול בין לענין טומאה בין לענין אכילת קדשים". וכנראה שהיתה לפניו הגירסא בשתי הבבות כאן: מכנגד חומה ולפנים הכל הולך אחר פתחה. ובשם הגר"א הגיהו כאן: ר' יהודה<sup style="color: gray;">52</sup> אומר אם לענין טומאה מכנגד החומה ולפנים כלפנים. מכנגד החומה ולחוץ כלחוץ. אם לאכול קדשים הכל הולך אחר הפתח. ויש לפרשה כפי' הח"ד לפי הגירסא שלנו.
(ח) <small>81-82.</small> <b>היתה בנויה בחומת ירושלם וכו'. </b>וכ"ה בד ובכי"ע. וקרוב לוודאי שנתחלפו המלים, וצ"ל כאן: בחומת העזרה, כהגהת הגר"א. וכנראה שהכוונה ללשכה הבנויה בחומת העזרה והיא פתוחה לפנים ולחוץ, ומכיון שכולה בקודש,<sup style="color: gray;">53</sup> דינה כעזרה לכל דבר.
(ט) <small>82.</small> <b>ואין שוחטין בה קדשים קלים. </b>וכ"ה בד. והנכון בכי"ע: ושוחטין בה קדשים קלים. ולפי פשוטו סובר תנא זה שאפילו צדדי צדדין כשרים. עיין זבחים נ"ה רע"ב ובגירסת הראב"ד לתו"כ נדבה פי"ז, י"ג ע"ד. ועיין זבחים נ"ו א'. ועיין מ"ש הר"א לאפ בספרו זבחי אפרים לזבחים נ"ה א' (קי"ט ע"ג).
(י) <small>83.</small> <b>בחומת עזרה וכו'. </b>כאן צ"ל: בחומת ירושלים, כהגהת הגר"א, עיין מ"ש לעיל.
(יא) <b>שוחטין בה קדשים וכו'. </b>וכ"ה בד ובכי"ע. והיא ט"ס וצ"ל: אוכלין בה קדשים קלים, ועיין לעיל הע' 53.
(יב) <b>ואין פודין בה מעשר שיני. </b>וכ"ה בד. ועיין ר"מ ספ"ב מה' מע"ש. ובכי"ע בטעות: ופודין בה מעשר שני.
(יג) <small>83-84.</small> <b>בית הבנוי בחומה וכו'. </b>באו"ש ספ"ב מה' מע"ש העיר שבכהאי גוונא חולקים אף במשנת ערכין פ"ט מ"ה לעניין ערי חומה (תו"כ בהר פרש' ד' ה"ז, ק"ח ע"ד). ונעלם ממנו לרגע קטן, שהברייתא שלנו היא מלה במלה בתוספתא שם פ"ה סהי"ד: בית בנוי בהומה ר' יהודה אומר כאלו הוא בחוץ. ר' שמעון אומר כאלו הוא בפנים. בתי בדין שפתחיהן לפנים וכו', כלומר, הברייתא שלעיל הי"ב. ושם הובאה הברייתא מכאן אגב הדין של בתי ערי חומה, וכאן הובאה ההלכה של בתי ערי חומה אגב ההלכה שלעיל. ועיין במשנת מעשרות ספ"ג. ובאמת אין המחלוקות תלויות זו בזו ודין קדושת חומת ירושלים והעזרה לחוד, ודין בתי ערי חומה לחוד. והר"מ פסק (פי"ב מה' שמיטה ויובל הי"ב) בדין ערי חומה כר' יהודה שהחומה היא כלחוץ. ועיין בבבלי שם ל"ב א' ובירושלמי מעשרות ספ"ג. וברייתא זו עוסקת בדין ערי חומה גרידא, ולא הובאה כאן אלא אגב גררא, כמ"ש לעיל.
(יד) <small>85.</small> <b>כולן בנויות בקודש. </b>כלומר, אעפ"י שהזכרנו במשנתנו (ובמקבילות) לשכות הבנויות בחול ופתוחות לקודש, הוא להלכה גרידא, אבל למעשה כל הלשכות שהיו בעזרה היו כולן לכל הפחות מקצתן בקודש<sup style="color: gray;">54</sup> (ח"ד). ועיין לעיל שו' 75.
(טו) <small>85-86.</small> <b>תחומי א"י שבכתובים נידונין וכו'. </b>אגב שהזכירו לעיל שדין חומת ירושלים כלפנים, הביאו גם את המחלוקת בתחומי א"י אם דינם כלפנים או כלחוץ. ועיין להלן ב"ק ספ"ח, ומ"ש לעיל עמ' 316.
(טז) <small>86.</small> <b>ר' לעזר בי ר' יוסה אומ' וכו'. </b>וכ"ה בד ולהלן ב"ק ספ"ח. אבל בכי"ע כאן: ר' אלעזר אומ' וכו'. ובפסיקתא דר"כ פרש' החודש, מ"ו ע"א: אלו סופרי (צ"ל: סיפרי) ארץ ישראל שהן קדושים כארץ ישראל. ועיין גם בפסיקתא רבתי שם (פיס' ט"ו, הוצ' רמא"ש, ס"ט ע"ב) ובהערות שם.
<h3>הלכה טז</h3>
(א) <small>87.</small> <b>מעשר שני שנכנס לירושלים ונטמא וכו'. </b>משנתנו פ"ג מ"ט. וכעין מחלוקת זו במשנת שקלים פ"ח מ"ו לעניין בשר קדשי קדשים שניטמא באב הטומאה או בולד הטומאה, אם נשרף בפנים או בחוץ.
(ב) <b>בין שניטמא באב הטומאה וכו'. </b>בירושלמי למשנתנו (ובמקבילות בפסחים ובשקלים) נחלקו בר קפרא ור' יוחנן אם ולד הטומאה פירושו טומאה דרבנן (כגון שניטמא ע"י אוכלין או משקין טמאים), או טומאה דאורייתא (ע"י אדם או כלים טמאים).
(ג) <small>88-89.</small> <b>הכל ייפדה ויאכל בפנים. </b>במשנתנו מוסיף: חוץ משנטמא באב הטומאה בחוץ. וכ"ה במשנת שקלים הנ"ל. ומשנתנו איפוא אינה כר' מאיר. ולר"מ השוו ב"ש את מדותיהם, ולא הועילה טומאה אלא לעניין פדיון, אבל לא לעניין בטול כח הקליטה.
(ד) <small>89-90.</small> <b>ייפדה ויאכל בפנים חוץ ממי שניטמא באב הטומאה בחוץ וכו'. </b>כ"ה בכי"ע. ולפי גירסא זו היא שיטת ב"ה לר"מ היא שיטת ב"ש לר' יהודה להלן. והיא ממש כמסורת כי"ע לעיל שו' 3–4, עיין מש"ש. ובכי"ו: הכל ייפדה ויאכל <b>בחוץ</b>, הוץ משנטמא באב הטומאה בחוץ וכו'. וכל מה שהשלמתי בסוגריים חסר. ובד הגירסא משובשת, עיין בשנו"ס.<br/>ונראה שבכי"ו צ"ל: הכל ייפדה ויאכל בחוץ חוץ [משניטמא בולד הטומאה מבפנים, דברי ר' מאיר. ר' יהודה אומר בית שמיי אומ' הכל ייפדה ויאכל בפנים חוץ] משנטמא באב בחוץ וכו'. וכן בתו"כ צו פ"ח, ל"ג ע"ב (לעניין קדשי קדשים שנטמאו, כלומר, עניין משנת שקלים הנ"ל): ובית הלל אומרים הכל ישרף בחוץ. חוץ שנטמא בולד הטומאה בפנים דברי ר' מאיר.<sup style="color: gray;">55</sup> וסוברים ב"ה שבמקום שיש תרתי לגריעותא, טומאה בפנים ואינה אלא ולד הטומאה, כבר קלטוהו מחיצות. ולפי גירסא זו אין מחלוקת בין ר"מ ור"י בדברי ב"ה, ולא נחלקו אלא בדברי ב"ש גרידא. ועיין מ"ש להלן שו' 92.
(ה) <small>90.</small> <b>בית שמאי אומ' הכל יפדה וכו'. </b>וכ"ה במשנתנו הנ"ל (וכע"ז במשנת שקלים הנ"ל), ומשנתנו כר' יהודה.
(ו) <small>91.</small> <b>ובית הלל או' וכו'. </b>בכי"ו: ובית הלל שמאי או' וכו', וניקד הסופר על "הלל" לסימן מחיקה, וצריך היה לנקד על "שמאי".
(ז) <small>92.</small> <b>חוץ מה שנטמא בולד וכו'. </b>וכ"ה בד ובכי"ע ובתו"כ הנ"ל. וכבר אמרנו לעיל סוף שו' 89–90 שלפי השלמתנו בגי' כי"ו אין מחלוקת בין ר"מ ור' יהודה בדברי ב"ה ולא נחלקו אלא בדברי ב"ש. ובמיוחס להר"ש לתו"כ הנ"ל (ל"ד ע"א): "ולא פליג (כלומר, ר' יהודה) אלא אליבא דב"ש, ולא שייך למיפרך כאן, וכי טעמא דב"ש אתי לאשמועינן,<sup style="color: gray;">56</sup> דהכא צריכה להו למימר כיצד קבלו משנה דב"ש". ועיין מ"ש להלן בשם רבינו הלל. והר"מ בפ"ב הי"ב פסק כב"ה.
(ח) <small>92-93.</small> <b>ר' ליעזר אומ' ניטמא באב הטומאה וכו'. </b>וכן נשנית מחלוקת ר' אליעזר ור' עקיבה במשנת שקלים ובתו"כ הנ"ל. וכתב במשנה ראשונה כאן: "ודע דבשקלים שם תני תו פלוגתא דר"א ור"ע דפליגי אבית שמאי ואבית הלל וכו'. ונראה דהכא מודו ר"א ור"ע דטעמייהו התם משום דזילא מילתא להכניס טומאה לעזרה, או להשהותה שם". ונעלמה ממנו לפ"ש התוספתא כאן. ונראה שהתוספתא כאן וכן המשנה בשקלים והברייתא בתו"כ היא אליבא דר"ש בן אלעזר בשיטת ר' יהודה (עיין מ"ש להלן), אבל לדברי ר"י בעצמו מעולם לא נחלקו ר' אליעזר ור' עקיבה בזה, אלא ר' אליעזר קאים בשיטת ב"ש ור"ע בשיטת ב"ה, כמפורש בתוספתא שקלים פ"ג סהט"ז: ר' יהודה אומ' ר' אליעזר כדברי בית שמאי ר' עקיבא או' כדברי בית הלל (ועיין מ"ש בתס"ר ח"א עמ' 185). ורבי סתם במשנתנו כאן כדעת ר' יהודה עצמו, ולשיטתו לא נחלקו ר"א ור"ע בזה.<sup style="color: gray;">57</sup>
(ט) <small>95.</small> <b>בין בולד הטומאה יפדה ויאכל וכו'. </b>השלמתי ע"פ ד וכי"ע, וכ"ה במשנת שקלים ובתו"כ הנ"ל (לעניין מקום שריפת קדשי קדשים שנטמאו).
(י) <small>96-97.</small> <b>אמ' ר' שמעון בן לעזר וכו'. </b>דעה זו של ר' שמעון בן אלעזר לא נזכרה בשום מקום אחר, ולאמיתו של דבר הרי הם דברי ר' יהודה בהוספה קטנה שלא הזכירה ר' יהודה (עיין להלן), ובניסוח הרגיל של ר"ש בן אלעזר.<sup style="color: gray;">58</sup> ולפיכך נראה שהוא שנה אף את המחלוקת של ר' אליעזר ור' עקיבא ותרי תנאי אליבא דר' יהודה (עיין מ"ש לעיל). ובפי' רבינו הלל לספרי ראה, מ' ע"ג: "ופליג ר' מאיר ור' יהודה ור' שמעון בן אלעזר בתוספת' דמעשר שיני בפ' תלתן של תרומה, [במע"ש] שנטמא בוולד הטומאה ושנטמא באב הטומאה דהיכא נאכל אי בפנים אי בחוץ, והיכי נטמא אי בפנים אי בחוץ, כל חד וחד בטעמא". ולפי גירסתנו אין מחלוקת בין ר' יהודה ור' שמעון בן אלעזר היכן נאכל, וכן הכרענו לעיל (סוף שו' 89–90) שאין מחלוקת בין ר' מאיר ור' יהודה בשיטת ב"ה. נמצא שר' מאיר, ר' יהודה ור' שמעון בן אלעזר לא נחלקו כלל בשיטת בית הלל. וכנראה שלא כתבה רבינו הלל אלא לציון בעלמא.
(יא) <small>100.</small> <b>נפדה במקום ונאכל במקום. </b>כלומר, נפדה בירושלים ונאכל בירושלים. ולא הזכיר ר"ש בן אלעזר את דעת ב"ש בניטמא באב הטומאה בחוץ והכניסו לירושלים אם נפדה בירושלים ואח"כ מוציאו, או מוציאו ואח"כ פודהו. ונראה שבזה אין מחלוקת בין ב"ש ובין ב"ה, ומכיוון שניטמא בחוץ באב הטומאה לא קלטוהו מחיצות כלל ומותר להוציאו לפני הפדיון, ונמצא שלב"ש אין נפקא מינה כלל בעניין זה.<sup style="color: gray;">59</sup> ועיין מ"ש להלן.
(יב) <small>100-101.</small> <b>נפדה במקום ונאכל בכל המקומות.</b>ר' אלעזר בר' שמעון מוסיף כאן שאם ניטמא באב הטומאה בפנים ובולד הטומאה בחוץ נפדה לב"ה בירושלים דוקא, ואסור להוציאו לפני שנפדה, אלא פודהו ואח"כ מוציאו.<sup style="color: gray;">60</sup> וכן אמרו בירושלמי (פ"ג ה"ח, נ"ד ע"ב): מה בין וולד הטומאה בין בחוץ בין בפנים, זה וזה לא מדבריהן הוא? בשהכניסן על מנת שלא תתפשנו מחיצה.<sup style="color: gray;">61</sup> אמר ר' זעירה הדא אמרה מעשר שני טהור שהכניסו על מנת שלא תתפשנו מחיצות אין מחיצה תופסתו. ר' יונה בעי טהור דבר תורה, ואת אמר הכין? אלא כיני עבר ופדה פדוי.<sup style="color: gray;">62</sup> ולפ"ז כל מע"ש שניטמא בירושלים, וכן אם ניטמא בולד הטומאה בחוץ ונכנס לפנים, קלטוהו מחיצות לעניין שאסור להוציאו, אלא שמותר לפדותו, ולאחר פדיונו בלבד נאכל בכל מקום כחולין גמורים.<sup style="color: gray;">63</sup><br/>עכשיו מובן שדברי ר' שמעון בן אלעזר אינם אלא במעשר שני שניטמא, ואינם שייכים כלל לקדשי קדשים שניטמאו (שהרי אין שם פדיון), ולפיכך לא הובאו דברי ר' שמעון בן אלעזר בתו"כ, אלא ששנו שם מחלוקת ר' אליעזר ור' עקיבא, לפי דעתו בשיטת ר' יהודה, וכמו ששערנו לעיל.
<h3>הלכה יז</h3>
(א) <small>101.</small> <b>הלוקח בכסף מעשר וכו'. </b>משנ' פ"ג מ"י. ועיין ספרי ראה פיס' ק"ז עמ' 168 ובשנו"ס שם, ירושלמי פסחים פ"ב ה"ד, כ"ט ע"ב (עיין בהירושלמי כפשוטו שם עמ' 405) ומגילה ספ"א, ע"ב ע"ד, בבלי פסחים ל"ח א', ב"מ נ"ג ב', סנהדרין קי"ג א', זבחים מ"ט א'. ועיין בר"ש למשנתנו מ"ש בשם דברים רבה.
(ב) <small>102.</small> <b>תחמיר בטפילה יתר וכו'. </b>ר"ש פ"ג מ"י, תוספ' זבחים מ"ט א' ד"ה והרי, עיי"ש שהביאו מכאן ראיה לגירסת רש"י ולפירושו בזבחים שם. ובמשנתנו מפורש יותר: ומה אם מעשר שני עצמו שנטמא הרי הוא נפדה וכו'.
(ג) <small>103.</small> <b>שהחמירו בטפיל יתר מן העקר. </b>וכ"ה בד. ובכי"ע: שהתמורה טפילה מן העיקר. ובתוספ' זבחים הנ"ל (לפי שטמ"ק שם אות כ"ג): שהתמורה חמורה מן העיקר. ובר"ש הנ"ל: שהתמורה טפלה חמורה מן העיקר.
(ד) <b>חלה עליה בבעלת מום וכו'. </b>כלומר, ואינה יוצאת לחולין להגזז ולהעבד אפילו אחר פדיון, כמפורש במשנת תמורה ספ"ב.
(ה) <small>104.</small> <b>אין חל על בעל מום וכו'. </b>כ"ה בר"ש הנ"ל, ובכל הנוסחאות כאן בטעות: אלא על מום וכו'. ועיין במשנת חולין פ"י מ"ב, בכורות פ"ב מ"ב ומקבילות.
(ו) <b>אמרו לו ממקום שבאתה וכו'. </b>עיין בזבחים מ"ט א'.
(ז) <small>105.</small> <b>מה להלן תמימים אין נפדין וכו'. </b>כלומר, אעפ"י שיש חומרא בתמורה מה שאין כן בהקדש העיקר, מ"מ אף תמורה אינה נפדית תמימה, ונפדית טמאה,<sup style="color: gray;">64</sup> וכן לקוח בכסף מע"ש כיוצא בה אינו נפדה טהור, ונפדה טמא.
<h3>הלכה יח</h3>
(א) <small>106.</small> <b>המשאיל קנקניו למעשר שני וכו'. </b>בכי"ע: המשיל קנקנין וכו', ועיין מ"ש בתס"ר ח"ג סוף עמ' 63. ובמשנתנו (פ"ג מי"ב): המשאיל קנקנין למעשר שני אעפ"י שגפן לא קנה מעשר. זלף לתוכן סתם, עד שלא גפן לא קנה מעשר, משגפן קנה מעשר. עד שלא גפן עולות באחד ומאה, משגפן מקדשות בכל שהן. עד שלא גפן תורם מאחת על הכל, ומשגפן תורם מכל אחת ואחת. ובירושלמי שם: כיני מתניתא אם עד שלא גפן קרא שם לא קנה מעשר קנקן, משגפן קרא שם קנה מעשר קנקן. עד שלא גפן קרא שם עולות באחד ומאה, אם משגפן קרא שם מקדשות כל שהן. אם עד שלא גפן קרא שם תורם מאחד על הכל, אם משגפן קרא שם תורם מכל אחד ואחד.<br/>ופירושו שאם קרא שם מעשר ליין עד שלא גף את הקנקן, הרי הוא כמפריש מעשר פירות בלי קליפתן ואח"כ הכניסן לקליפתן, שבוודאי אינו פודה אלא כנגד הפרי גרידא. אבל אם הכניס טבל לקנקן וגפהו, ואח"כ קרא עליו שם מעשר, הרי הוא כמפריש רמון בקליפתו שפודה את כל הפרי.<sup style="color: gray;">65</sup> ופשיטא שהבדל זה אינו שייך אלא לעניין קניית הקנקן, ובמע"ש גרידא, לעניין פדיון.<sup style="color: gray;">66</sup><br/>ואשר לתרומה כתב בריבמ"ץ (פ"ג מי"ב): "עד שלא גפן קרא שם. פי' שם תרומה עליהן עולות בא' וק', ומשגפן קרא שם אינן עולות אלא מקדשות כל שהן. פי' אפי' אם נתערבה באלף כולן מתקדשות, מאי טעמא כיון משגפן קרא שם תרומה עליהן, נקראין חביות סתומות וכו'. <b>ס"א</b> (צ"ל: פ"א), מילאם תרומה עד שלא גפן ונתערבו בחולין עולות בא' וק', דכיון דפתוחות נינהו עולות בא' וק', כדין תרומה, ומאחר שגפן אם נתערבו, מקדשות כל החביות שנתערבו עמהן וכו' ". ובפירוש הדברים נראה שללשון ראשון של הריבמ"ץ פירושו שקרא שם תרומה לחבית פתוחה וגף אותה ונתערבה כשהיא סתומה, אינה מקדשת בכל שהוא, מפני שקרא שם תרומה כשהיתה פתוחה, אבל אם קרא שם כשהיתה סתומה מקדשת בכל שהוא. וללשון שני של הריבמ"ץ קרא שם הוא לאו דווקא, ומדברים בנתן תרומה לתוך פתוחה ונתערבה בין הפתוחות ואח"כ סתם את כולן, אינה מקדשת, מפני שכבר בטלה, אבל אם גפה וקרא לה שם, ואח"כ נתערבה בין הסתומות מקדשת אפילו באלף. ושני הלשונות קשים מאד. לפי לשון ראשון קשה, מה בכך שקרא שם תרומה כשהיתה פתוחה, והרי כשגף אותה ידע שהיא היא תרומה, והספק נולד כשהיתה סתומה, ולמה אינה מקדשת בכל שהוא? ולמה הבדילו בין תרומה וערלה וכלאי הכרם, והרי בכולן היה האיסור ידוע כשהיו החביות פתוחות. והפירוש השני עוד יותר קשה מצד הלשון. ועיין בר"ש למשנתנו, וסתם את דבריו.
(ב) <b>אע"פ שגפם וכו'. </b>בכי"ו אפשר לקרא בכ"מ כאן: שגפס, גפס. ובכי"ע: אף על פי גפם וכו'. עיין מ"ש להלן עמ' 757 ד"ה אע"פ.
(ג) <small>106-107.</small> <b>במי דברים וכו'. </b>עיין מ"ש על צורה זו לעיל דמאי פ"ג הע' 14.
(ד) <small>107.</small> <b>בשל יין וכו'. </b>פיה"מ להר"מ פ"ג מי"ב (בשם התוספתא), פ"ח מה' מע"ש ה"ה, ירושלמי כאן ספ"ג. וכבר הראינו לעיל (פ"א שו' 30) שיין צריך לקנקן כשהוא סתום. וממילא אם קורא שם מע"ש על קנקן יין סתום הוי ליה כקורא שם על רימון בקלפתו, וצריך פדיון כנגד כל הפרי.
(ה) <b>אבל של ציר וכו'. </b>כל המנויים כאן באו באשגרה מלעיל פ"א שו' 30 (עיין מש"ש על כולם), שהרי בציר ומורייס אינו שייך קריאת שם מע"ש.<sup style="color: gray;">68</sup> ובירושלמי הנ"ל לא הזכיר אלא שמן.<sup style="color: gray;">69</sup> ובבבלי כתובות ק"ח ב': נעשה כמי שטענו רימון בקליפתו. מתקיף לה רבינא. רימון בלי קליפתו לא מינטר. שמן מינטר בלא קנקנים.<sup style="color: gray;">70</sup>
(ו) <small>108.</small> <b>קנה מעשר. </b>כ"ה בכל הנוסחאות, וכן מוכח לעיל פ"א שו' 31, עיין מש"ש. אבל בפיה"מ להר"מ ובחיבורו הנ"ל: לא קנה מעשר. וכ"ה במלא"ש סמי"ב ובירושלמי הנ"ל. ולפנינו, כנראה, ט"ס. ובמה"פ ד"ה במה כתב: ובתוספתא דפוס כתב קנה מעשר, וט"ס הוא. אבל לא העיר כלום על גירסת כתה"י שלו.
(ז) <b>עולין באחד ומאה. </b>ומכאן שדין משנתנו (הנ"ל וערלה פ"ג מ"ז) אינו אלא בחביות של יין. וכן בר"מ פט"ז מה' מאכלות אסורות ה"ד: חבית סתומה של יין ערלה או של כלאי הכרם וכו'. אבל בפט"ו מה' תרומות ה"א ואילך סתם את דבריו ולא הזכיר יין (ועיין בפ"ג מה' תרומה הי"ח, לעניין מוקף). ועיין בצפנת פענח בה' מאכלות אסורות שם שציין לתוספ' זבחים ע"ב ב' (סד"ה כולן) שכתבו: "דמיירי בשמן זית או ביין תפוחים", והעמידו את משנתנו בשמן וביין תפוחים, אבל לא ביין, עיי"ש. ועיין גם בספר טל תורה לר"מ אריק על הירושלמי מע"ש ספ"ג שהעיר על התוספ' בזבחים הנ"ל.<sup style="color: gray;">71</sup>
(ח) <small>109.</small> <b>מקדשין בכל שהן. </b>כנראה שצ"ל: [אין] מקדשין בכל שהן, כלומר, אף לעניין שביעית (לאחר הביעור), ערלה וכלאי הכרם אין מקדשין כל שהן, אלא כל חד וחד כשיעורו. ובירושלמי הגירסא: תורם מאחד על הכל. ועיין מ"ש לעיל עמ' 327.
(ט) <small>110.</small> <b>אבל אם הפקיד לתוכה רביעית וכו'. </b>ר"ש ורא"ש ספ"ג, ר"מ פ"ח מה' מע"ש ה"ה. וכבר הראינו שכן היה דרכם להפקיד טבל בתוך החבית,<sup style="color: gray;">72</sup> והיו קובעים מקום בתוכה, וקוראים שם למעשרות על מקום אחר. ואם נשארה בתוכה רביעית טבל, ולא היו לו תשע רביעות במקום אחר, הרי הוא מתקנה ממקום אחר, ונמצאת החבית כולה מעשר חוץ מרביעית שהיא חולין, וממילא לא בטלה החבית לגבי המעשר, ואינו פודה כנגדה.<br/>ובירושלמי ספ"ג: אמר רביעית<sup style="color: gray;">73</sup> חולין יש לי בחבית זו יצא קנקן לחולין וכו'. מתניתא אמרה כן (כלומר, משנתנו ספ"ג), ר' שמעון אומר אף האומר לחבירו חבית זו אני מוכר לך חוץ מקנקנה, יצא קנקן לחולין. כלומר, אם המוכר יין בירושלים אמר לו שיש בחבית הסתומה יותר יין משיווי דמי המעשר שקבל, ונמצא שנתחללו הדמים על היין חוץ מרביעית שבה, שנשארה חולין, יצא קנקן לחולין, כלומר, לא קנה מעשר.<sup style="color: gray;">74</sup> ואם נטמא המעשר בירושלים אינו פודה אלא כנגד היין, אעפ"י שקנה חבית סתומה. אבל אם קנה חבית סתומה שכולה מעשר הרי החבית טפלה ליין.<sup style="color: gray;">75</sup> ואם נטמא פודה גם כנגד החבית (כקונה פירות בקליפתם, ודינה כגפה ואח"כ קרא לה שם בגבולין, שהרי המעות מתחללים עליה כשהיא סתומה). וכן מפרש הירושלמי אף את דברי ר' שמעון במשנתנו, שאם אמר לו המוכר בירושלים שהוא מוכר לו את החבית חוץ מקנקנה, (כלומר, את היין חוץ מהכלי) דינו כמשאיל קנקן למע"ש שבמשנתנו (מי"ב), ולא קנה קנקן (יצא לחולין), ואם נטמא אינו פודה אלא כנגד היין.<sup style="color: gray;">76</sup>
(י) <small>111.</small> <b>לא נחלקו בית שמיי וכו'. </b>במשנתנו (פ"ג מי"ג): בית שמאי אומרים מפתח ומערה לגת, ובית הלל אומרים מפתח ואינו צריך לערות. ופירש הר"ש שלב"ש כל זמן שלא עירה לגת אעפ"י שפתחן הרי הוא כתורם שלא מן המוקף. וכבר הקשו ע"ז בירושלמי במקומו: וקשיא על דבית שמאי, מה בינה לחמשה סקין בגורן, שמא אין תורמין ומעשרין זה על זה (עיין מ"ש לעיל עמ' 327). והירושלמי לא חש לתרץ קושיא זו (מ"ש בירושלמי אח"כ אינו תירוץ לקושיא זו), מפני שלא אמרו ב"ש אלא משום קנס, על שגף לפני שתרם, עיין להלן.<sup style="color: gray;">77</sup>
(יא) <small>111-112.</small> <b>על הדורך באמצע חבית וכו'. </b>בכי"ע לנכון: על הדורס באצבע בחבית וכו'. וכן לעיל שביעית פ"ו שו' 59: דורס באצבע בחבית. ובניגוד לדריכה בגת, שהיו סוחטים את היין בדריכה ברגלים, היו דורסים באצבע בחבית, עיין מ"ש ר"י בראנד בספרו כלי חרס בספרות התלמוד, עמ' קנ"ה, ובהערה 596 שם.
(יב) <small>112.</small> <b>שמפתיח ואין צריך לערות. </b>כלומר, מכיון שאף מתחילה לא היה כל היין מעורב בגת, הרי כשפתח את החביות החזירן לתחילתן, ואף ב"ש מודים שאין צריך לערות לגת (ח"ד).
(יג) <small>113.</small> <b>מפתח ומערה לגת. </b>כבר כתבנו לעיל (שו' 111) שלא אמרו ב"ש אלא משום קנס, ולפיכך גזרו עליו שיחזיר היין לתחילתו, ואח"כ מפריש מן הגת כדינה, עיין לעיל תרומות רפ"ג ומש"ש.
(יד) <b>ואין צריך לערות. </b>אבל אם הן סתומות אף לב"ה חשובות שלא מן המוקף, כפי שמוכח ממשנתנו. ועיין ר"מ פ"ג מה' תרומות הי"ה וברדב"ז שם ד"ה חביות. ועיין בר"ש למשנתנו.
<h2>פרק ג</h2>
<h3>הלכה א</h3>
(א) <small>1.</small> <b>המוליך פירות וכו'. </b>משנתנו פ"ד מ"א. ואמרו שם בירושלמי שלכתחילה אסור להעבירו אפילו ממקום הזול למקום היוקר. וכן פסק הר"מ בפ"ד מה' מע"ש הכ"א.
(ב) <b>או ממקום הזול וכו'. </b>ואדם עושה כן מפני שאין לו מעות לחלל עליו את המעשר, ומוליך את הפירות למקום היוקר, כדי שיהיו לו יותר כסף מעשר, שהפירות מתחללים במכירתו בהיתר (עיין במשנתנו פ"ד מ"ו). אבל אם יש לו כסף במקומו הרי עדיף לו לחלל את הפירות כאן, במקום הזול, וכשהוא מוליך את הפירות למקום היוקר הוא משתכר חולין. והחכמים אסרו לו להעביר את הפירות אפילו למקום היוקר, שמא יוזלו הפירות ונמצא מע"ש מפסיד. ועיין מ"ש להלן שו' 7. ובכי"ע חסרה בבא זו, עיין בשנו"ס.
(ג) <small>2.</small> <b>פודהו כשער מקומו. </b>וכן מעתיק בפי' הרש"ס, ס"ב ע"א. וכ"ה במשנתנו הנ"ל, ופירושו כמקום שעומד בו.<sup style="color: gray;">1</sup> ובכי"ע: פודין אותן כשער היוקר. וכנראה שהיא ט"ס. ולהלן שערנו שצ"ל כאן: כשער הזול, והגירסא שלנו הוגהה ע"פ משנתנו. ובפירוש הקצר פירשנו לפי הגירסא שלנו.
(ד) <small>2-3.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14.
(ה) <small>3.</small> <b>בשל דמיי אבל בשל ודיי. </b>כ"ה בכל הנוסחאות, וכל המפרשים הגיהו: "בשל ודיי, אבל בשל דמיי" פודה כשער הזול (עיין להלן). וכן מפורש בירושלמי רפ"ד: תני אבא חילפיי (כ"ה בכי"ר, ולפנינו בטעות: בר חילפיי) בר קריי' אמר בד"א בודאי אבל בדמאי, בין ביוקר והוזלו, בין בזול והוקרו, מוכרו בזול. וכן פסק הר"מ הנ"ל, וברדב"ז שם מגיה את התוספתא כאן כנ"ל. וקשה להגיה נגד כל הנוסחאות. ובפי' הרש"ס הנ"ל: והכי איתא בתוספתא המוליך וכו', א"ר חילפא בן קירוייא בד"א בשל ודאי אבל בשל דמאי פודין אותן כשער הזול. והעתיק ע"פ הירושלמי.
(ו) <b>פודין אותו כשער היוקר. </b>בד, בכי"ע ובפ' הרש"ס: כשער הזול. ושמא צ"ל ברישא במקום "פודהו כשער מקומו": פודהו כשער הזול, והנוסח שלנו הוגה ע"פ משנתנו הנ"ל. והברייתא חולקת על משנתנו, וזו היא הברייתא שהובאה בירושלמי רפ"ד: תני בין ביוקר והוזלו בין בזול והוקרו, כלומר, פודה כשער הזול עיי"ש. ור' יהושע בן קרחא הולק על הת"ק כאן, וסובר שאין הדברים אמורים אלא בשל דמיי אבל בשל וודאי (כגירסת כל הנוסחאות) פודה כשער היוקר (כגי' כי"ו), אם הביאו למקום היוקר, והוא סובר כסתם משנתנו. ולפי פירוש זה לא נצטרך להגיה כלל בסיפא בכי"ו, ואשר לרישא הרי הסופרים חשבוה לפיסקא מן המשנה והגיהו אותה על פיה, תדע לך שהוא כן שבכי"ע שוב גירסא אחרת. ובפירוש הקצר פירשנו לפי הגירסא שלנו.<br>ועיין מ"ש לעיל עמ' 259 שו' 80, ושם מדברים במע"ש של דמאי שלא זז ממקומו, ומלמדת הברייתא שאינו פודהו כשער הזול של מקום אחר, אעפ"י שיכול להובילו לשם, שהרי מעולם לא נראה להפדות כשער הזול (עיין היטב בירושלמי כאן רפ"ד). ואינו עניין לא לכאן (שהפירות היו פעם במקום הזול) ולא למעשה של רבי בירושלמי רפ"ד (שקבע את המעשר במקום הזול).
(ז) <small>3-4.</small> <b>פודין מעשר שני כשער וכו'. </b>פיסקא ממשנתנו פ"ד מ"ב, ופירושה שמהשב את הפירות בזול, כמחיר שמשלם החנווני כשהוא לוקח, ולא כמחיר שהוא מוכר, כפירוש הר"מ. אבל הר"ש והרא"ש פירשו ע"פ הירושלמי, שיש כאן שני עניינים, כשער הזול, וגם כשער שהחנווני לוקח וכו', עיי"ש.
(ח) <small>5.</small> <b>כמות שחנוני לוקח מאותו המין. </b>במחברתי על הירושלמי (ירושלים תרפ"ט, עמ' 27) שערתי שזו היא הברייתא שהביא הירושלמי ברפ"ד: תני אין פודין מעשר שני אלא במין על מינו. כלומר, אעפ"י שהוא פודה כשער הזול, אינו אלא כשער הזול של אותו מין, אבל לא של מין אחר. וע"ז תמה הירושלמי שם: דלא כן מה נן אמרין, פודין מן החיטין על השעורין ומן השעורין על החיטין? כלומר, וכי יעלה על הדעת לומר שמותר לפדות חטים כשער השעורין, אתמה. ומתרץ הירושלמי: לכן צריכה אפילו מן האגרו על השמתית ומן השמתית על האגרו (עיין מ"ש לעיל עמ' 240), כלומר, הוא פודה לפי השער הזול של אותו מין ממש מאותו טיב התבואה, אבל לא לפי השער של חטה יותר זולה, שיש לה טיב אחר, אעפ"י שאף היא נקראת חטה. עכשיו ראיתי שכן פירש גם בשירי מנחה כאן, אבל עיין ר"מ פ"ד מה' מע"ש ה"ב ובהשגות שם, ובמה"פ כאן ד"ה אין. ומסתבר שדברי הר"מ שם אינם מיוסדים על הירושלמי כאן, אלא שהיתה לו גירסת ד בתוספתא שביעית פ"ז שו' 8–9, עיין מש"ש.
<h3>הלכה ב</h3>
(א) <b>הפורט דינר כסף וכו'. </b>ר"ש פ"ד מ"ב.
(ב) <small>5-6.</small> <b>כמות שחנוני לוקח וכו'. </b>וכ"ה בד ובכי"ע, וכן מעתיק הרש"ס (ס"ד ע"א, ולפי מלא"ש פ"ד מ"ב). ובר"ש הנ"ל: כמו שהשולחני פורט וכו'. וכנראה שהנכון כלפנינו ופירושו שהפורט מחשב את הדינר ביוקר, ונותן בעדו הרבה פרוטות, כמו שנוהג החנווני לחשוב את הדינר כשהוא לוקח פירות וכשהוא משלם בדינר הוא מחשב אותו בהרבה פרוטות, ולא כמו שהוא מוכר פירות ומקבל דינר של כסף שהוא מחשבו בזול. ותפסו כאן חנווני ולא שולחני, מפני שבמטבע של כסף היה מצוי יותר השער של החנווני (בפרט בעיירות ובכפרים) מאשר של השולחני.
<h3>הלכה ג</h3>
(א) <small>6.</small> <b>מצרף דינר זהב למעשר וכו'. </b>כלומר, שעושה את סלעיו דינרי זהב (עיין במשנתנו פ"ב מ"ז). ועיין בפי' הרש"ס, ס"ד סע"א.
(ב) <small>6-7.</small> <b>כמות ששולחני פורט וכו'. </b>משנתנו פ"ד מ"ב, ופירושה, שמחשב את הזהב ביוקר ונותן בעדו הרבה סלעים, כמו שנוהג השולחני להשבו כשהוא פורט, כלומר, כשהוא מקבל מטבעות קטנות ונותן דינר זהב שהוא מחשבו ביוקר, ולא כמות שהוא מצרף, כלומר, שמקבל זהב ונותן כסף, שהוא מחשבו בזול.<sup style="color: gray;">2</sup>
<h3>הלכה ד</h3>
(א) <small>7.</small> <b>היה מוליכו ממקום למקום וכו'. </b>כלומר, היה מוליך את הדינר של זהב של מע"ש ממקום הזול למקום היוקר, כדי להשתכר למע"ש. ואף כאן מדברים שאין לו דינרים של כסף, אבל אם יש לו הרי עדיף לו לחלל את הזהב על הכסף במקום הזול, ולהשתכר חולין לעצמו (עיין מ"ש לעיל בריש פירקין). וכנראה שכאן מותר לו לכתחילה להוליך את הדינר ממקום הזול למקום היוקר, ואין לחשוש שמא יפסיד, מפני שאין דרכו של זהב להוזיל (כלומר, שיוזל עד כדי כך שיהיה פחות במקום היוקר מאשר במקום הזול), אלא שהתירו לו להשתכר מעט לעצמו, כדי שישתכר הרבה למע"ש. ועיין להלן פ"ד שו' 57–58 ומש"ש. ועיין מ"ש להלן.
(ב) <small>8.</small> <b>ומשתכר עליו יתר על שיויו וכו'. </b>בד: ומשתכר עליו על שוייו רבע וכו' (והוי"ו של "ומשתכר" הוא וי"ו הפירוש, כלומר, משתכר). ובכי"ע: להסתכר עליו יותר על שווהו וכו'. וכנראה, שצ"ל בכי"ע: ליסתכר עליו וכו', כלומר, לָיסתכר, לא יסתכר (=ישתכר) עליו וכו'. ועיין להלן. ועיין בפי' הרש"ס, ס"ב ע"ב.
(ג) <b>רובע. </b>בד: רבע, וכ"ה בגירסא הכפולה למטה שהקפנו. ובכי"ע: רביעית. ועיין במשנתנו פ"ב מ"ט (ובמלא"ש שם) ובבבלי ב"מ נ"ב א' ובתוספ' שם ד"ה ולא. ובירושלמי פ"ד ה"א, נ"ד ע"ד: תני משתכר הוא אדם עד שקל. משתכר הוא אדם עד רביעית. היך עבדא דינרא הכא בתרין אלפין, ובארבאל בתרין אלפין ולקן. והוא בעי מיתן חמשים ריבוא ומיסוק, דיהב ליה הכא בתרין אלפין, ובארבלין בתרין ולקן<sup style="color: gray;">3</sup> וחמשין ריבוא. והפירוש קשה מאד, ונדחקו בו מאד המפרשים, והגיהו הרבה, ושמא צ"ל בסוף: בתרין ולקן [פרא] חמשין ריבוא. ופירוש הדברים הוא שדינר זהב בטבריא היה שוה באותו זמן אלפים [פרוטות] ובארבאל אלפים ולקן,<sup style="color: gray;">4</sup> אלא שהיה צריך לתת חמשים ריבוא<sup style="color: gray;">5</sup> הוצאות הדרך לשליח שיעלהו לארבאל. ואומר הירושלמי שאם הוא מחליפו כאן (בטבריא) נותן בשבילו כסף לפי הערך של אלפים [פרוטות], אבל אם מחליפו בארבל נותן בשבילו למע"ש לפי הערך של אלפים ולקן (כסף בעל ערך), פחות חמשים ריבוא, שהיה צריך לתת לשליח, לוא היה שולח אותו ע"י שליח. ונמצא משתכר דמי ההוצאות אם עלה לארבאל בעצמו. וקבעו חכמים סכום מקסימלי שיכול לנכות לעצמו לחולין, ונחלקו בשיעורו ר' יהודה ור' אלעזר.<sup style="color: gray;">6</sup>
(ד) <small>9.</small> <b>אין לו דמים דין הוא שיאמר וכו'. </b>וכ"ה בד. והנכון בכפו"פ (פ"מ סוף עמ' תקמ"ח): וזהו שהזכירה התוספתא מעשר שני שאין לו דמים דיו שיאמר וכו', וכן בכי"ע: שאין לו זיתים (צ"ל: דמים) דיו שיאמר וכו'. ובירושלמי פ"ד ה"ג, נ"ד ע"ד: מעשר שני שאין דמיו ידועין, דייו שיאמר הוא וחומשו מחולל על הסלע הזה וכו'.<sup style="color: gray;">7</sup> בסלע של מעשר שני היא מתניתא (כלומר, מחלל על סלע של מע"ש), אי אפשר שלא יהא שם חולין כל שהן. ומכיון שהמעשר מתחלל כאן על חולין כל שהן, הרי מוכח שאין דמיו ידועין מחמת מיעוטו ופחיתות מחירו. ועיין בשנות אליהו פ"ד מ"ג. ובכפו"פ הנ"ל פירש שמדברים בפירות שהרקיבו וכו', עיי"ש. ובבבלי (ב"מ נ"ג ב') מפורש: מעשר שני שאין בו שוה פרוטה דיו שיאמר הוא וחומשו מחולל על מעות הראשונות (ועיין תו"כ בחוקותי פי"ב ה"י, קט"ו ע"ב).
<h3>הלכה ה</h3>
(א) <small>10.</small> <b>שאין דמיו ידועים וכו'. </b>במשנתנו (פ"ד מ"ב) מפרש: כגון היין שקרם (שקסס) ופירות שהרקיבו וכו'. ועיין להלן שו' 14.
(ב) <b>נפדה על פי שלשה לקוחות וכו'. </b>בבלי סנהדרין י"ד ב'. וברש"י שם: לקוחות. סוחרים בקיאים בשומא. ובר"מ (פ"ד מה' מע"ש ה"כ): יפדה ע"פ שלשה תגרים. ועיין בתוספ' שקלים פ"ב הט"ו, ומ"ש בתס"ר שם עמ' 182. ומשנתנו (פ"ד מ"ב) סתמה: ואת שאין דמיו ידועין יפדה על פי שלשה. ועיין מ"ש להלן. ועיין במשנת סנהדרין פ"א מ"ג.
(ג) <small>11.</small> <b>אפי' אחד מהן גוי וכו'. </b>בבלי ור"מ הנ"ל. ובירושלמי כאן פ"ד סה"ב: א"ר יוחנן פודין מעשר שיני ע"פ ג' לקוחות, ואפי' אחד מהן גוי, אפי' אחד מהן בעל וכו'.
(ד) <small>12.</small> <b>כופין את הבעלים לפתוח וכו'. </b>ר"מ פ"ד מה' מע"ש ה"כ והשגות שם. ונראה שהדברים דבוקים לרישא, והכוונה שכופין את הבעלים להציע את מחירם, כלומר, ויכולים להוסיף על השומא, אבל אינם רשאים להפחית, שהרי לשם כך הוא כל עניין השומא. עיין מ"ש להלן.
(ה) <b>אם אמר הרי היא וכו'. </b>וכע"ז היתה הגירסא לפני הראב"ד בהשגות הנ"ל. ואף כאן הכוונה שהוסיף על השומא, ויכול לחזור בו שלא להוסיף על השומא, אבל בוודאי שאינו יכול לפחות, שאם לא כן, הרי ההצעה שלו אינה מעלה ואינה מורידה. אלא שהוא פותח ראשון ומקבל על עצמו את הפדיון כפי השומא. ולפני הר"מ הנ"ל היתה חסרה בבא זו.
(ו) <small>13.</small> <b>זה חומר בהקדש וכו'. </b>כ"ה בכל הנוסחאות, וכ"ה בהשגות הנ"ל. ולפ"ז התוספתא מתפרשת כפשוטה, שהחומר בהקדש הוא מפני שבהקדש אינו יכול לחזור בו. אבל בר"מ הנ"ל: וזה חומר במעשר מן ההקדש.<sup style="color: gray;">8</sup> וגירסא זו תמוהה מאד, שהרי מפורש להלן (ערכין פ"ד הכ"ב): המקדיש שדי אחוזתו שלא בשעת היובל<sup style="color: gray;">9</sup> בתיו <b>ומטלטליו</b> בין בשעת היובל ובין שלא בשעת היובל <b>כופין</b> את הבעלים לפתוח ראשון וכו'. וכן פסק הר"מ (בפ"ה מה' ערכין ה"ג): המקדיש את ביתו, או את בהמה טמאה שלו,<sup style="color: gray;">10</sup> או שאר מטלטליו, הרי אלו נערכין בשוייהן וכו', וכופין את הבעלים לפתוח ראשון וכו'. ועיין בבלי שם כ"ז א' ומ"ש במהרי"ק וברדב"ז ובכ"מ במע"ש שם. ועיין במנחת חינוך סי' תע"ג.<br/>ושמא הכוונה שבהקדש יכולים הבעלים להציע כמה שהם רוצים (עיין במשנת ערכין רפ"ח), בין כשלא היתה שם שומא<sup style="color: gray;">11</sup> ובין כשהיתה שם שומא. ולא עוד אלא שבהקדש פעמים שאין הבעלים נזקקים לפדיון כלל (עיין במשנת שקלים ספ"ה), מה שאין כן במעשר שני שאינו יכול להציע פחות מן השומא, וזהו חומר במע"ש מבהקדש, לפי גירסת הר"מ הנ"ל.
<h3>הלכה ו</h3>
(א) <b>אין פודין מעשר שני אכסרה. </b>כלומר, באומד (όλοσχέρεια), וזו היא פיסקא ממשנתנו פ"ד מ"ב, ופסקה הר"מ בפ"ד מה' מע"ש ה"כ. וכל הברייתא בשם התוספתא בר"ש פ"ד מ"ב ובמיוחס להר"ש תו"כ בחוקותי, קי"ב רע"ד,<sup style="color: gray;">12</sup> ובפי' הרש"ס, ס"ד רע"ב.
(ב) <small>15-16.</small> <b>ליקח לו פירות בסלע וכו'. </b>כ"ה בכי"ע ובפי' הר"ש ובמפרש לתו"כ וברש"ס הנ"ל. וכתב שם המפרש: פי' פירות ומעות הם של מעשר שני, והקונה הכל ביחד לוקח בזול, ויש חסרון גדול למעשר. ובכי"ו, וכן בד, בטעות: ליקח לו מעות בסלע.
(ג) <small>16-17.</small> <b>סלע כמה תהא חסירה ולא יהו מחוללין וכו'. </b>מחלוקת זו גם במשנת ב"מ פ"ד מ"ה ובתוספתא שם פ"ג הי"ז לעניין אונאה. ובהי"ט שם: וכשם שאתה אומר בחולין, כך אתה אומר במעשר שני וכו'. ובמשנת ב"מ הנ"ל: כמה תהא הסלע חסרה <b>ולא יהא</b> בה אונאה, ר"מ אומר ארבע איסרין וכו', ונותנה למעשר שני וכו'. וכ"ה בתו"כ בהר פ"ג ה"ז, ק"ז ע"ד. וכע"ז גם בתוספתא שם הנ"ל בכי"ו ובד. אבל בכי"ע שם: סלע כמה תהא חסירה <b>ויהא</b> בה אונאה וכו'. וכן גרס גם רב האי בס' המקח והממכר (סוף שער מ"א). וכן היתה הגירסא אף לפני הבבלי בב"מ נ"ב א', והקשו ממנה על משנתנו ותירצו: תנא דידן קא השיב מלמטה למעלה (כלומר, עד ארבע איסרין ולא עד בכלל), תנא ברא קא חשיב מלמעלה למטה (כלומר, מארבע איסרין ולמעלה היא אונאה, עיין בתוספ' שם ד"ה ותנא). ולפ"ז מן הרישא כאן אינו מוכרח בהחלט שאין מחללין על סלע שחסרה ארבע איסרות, ואפשר שהתנא כאן חושב מלמעלה למטה, כלומר, עד ארבע איסרות לסלע אין מחללין ולא עד בכלל.<sup style="color: gray;">13</sup> ולפ"ז דין מע"ש אינו כדין אונאה, וכמו שפסק הר"מ בפ"ד מה' מע"ש הי"ט, שאם חסרה הסלע בכדי אונאה והיא יוצאת בדוחק מחללין עליה. והוא מפרש את משנתנו שם: ונותנה למע"ש ואינו חושש, כלומר, בסלע שהסרה בכדי אונאה, וכפירוש הריב"ן בתוספ' שם נ"ב ב' סד"ה נותנה. וכבר האריכו בזה האחרונים, עיין בח"ד כאן, ובשו"ת משיב דבר להנצי"ב ח"ג סי' ג', ובאריכות יותר בנתיבות ירושלים הנ"ל (בהע' 13). אבל פשוטה של תוספתא שאין מחללין על סלע שחסרה בכדי אונאה, וכפירוש רוב הראשונים במשנת ב"מ הנ"ל, שאין נותנה למע"ש, אלא אם לא חסרה בכדי אונאה, וכתוספתא ב"מ פ"ג הי"ט הנ"ל.
(ד) <small>17.</small> <b>ולדינר איסר. </b>במשנתנו הנ"ל: איסר לדינר, והיא היא, כלומר, אחד מכ"ד בו (שהרי איסר הוא חצי פונדיון רובע מעה. והדינר הוא שש מעין). ובכי"ע: סלע ארבעה איסרות ודינר (אל) איסר.<sup style="color: gray;">14</sup> וכן בערוך ערך סלע: בתוספת מע"ש בפ' המוליך. סלע ד' איסרות ודינר איסר. וגירסא נכונה היא, ובחנם הגיהו בכי"ע.
(ה) <small>19.</small> <b>ודינר שתי פינדיאות. </b>כלומר, ודינר יהא חסר שתי וכו'. ובמשנתנו הנ"ל: שתי פונדיונות לדינר, כלומר, שתות כשאר אונאה בכל מטלטלין. ובכי"ע: ודינר שני פונדיונות, והוגה כמו שכתבנו לעיל (הע' 14).
(ו) <b>יתר על כן וכו'. </b>כלומר, אם פחתה יותר מן השעורים הללו מחללה בשויה של עכשיו, לפי דמיה. ועיין בבלי ב"מ נ"ב רע"ב, והעמידוה שם לרב הונא באופן אחר. אבל לר' אמי (שם נ"ב סע"א) הפירוש הוא כמו שפירשנו.
(ז) <small>19-20.</small> <b>בסלע עד שקל וכו'. </b>וכ"ה להלן בב"מ הנ"ל, ובירושלמי שם פ"ד ה"ד, ט' ע"ד. ובבבלי שם נ"ב א': עד כמה תיפחת ויהא רשאי לקיימה? בסלע עד שקל (ופירש"י שפחת שלו ניכר, ולא יבוא לרמות בה אחרים ולהוציאה בסלע. אבל כשפחת משקל, יש לחשש שמא ירמה אחרים ויוציאה בשקל, מפני שתחילתה בא מסלע העבה, והעין טועה ומעריכה בשקל, אעפ"י שהיא פחותה משקל), בדינר עד רובע. ופירשו בבבלי שם: עד רובע שקל, כלומר, חצי דינר. ועיי"ש נ"ב ב'. ועיין בפיה"מ להר"מ כלים פי"ב מ"ז.
(ח) <small>20.</small> <b>פחות מכן אפי' איסר וכו'. </b>ופירש רבא (בב"מ נ"ב א'. ועיי"ש הגירסא בדק"ס ובראשונים) שאם השקל הבא מסלע (או הרובע שבא מדינר) פחת יותר, אפילו לא פיחת אלא איסר לדינר (וברובע לפי חשבון זה) אסור. אבל בפחות מחשבון זה מותר, שהרי אינו יכול להוציאו ביותר משקל (או ביותר מרובע), ואין כאן בכדי אונאה. וסתמא כר"מ לעיל, וכפירוש הראב"ד והריטב"א (לפי שטמ"ק שם). ואם נעביר פירוש זה גם לעניין מע"ש, הרי מוכח מכאן מפורש שאם פיחת הדינר בכדי אונאה (לר"מ) אין מחללין עליו מע"ש, שלא כפירוש הר"מ הנ"ל. אבל כבר העיר הנצי"ב הנ"ל שבירושלמי ב"מ (פ"ד ה"ד, ט' ע"ד) גורס: פחות מיכן אפילו הוא כאיסר אין יכול להוציאה. ולפ"ז הפירוש הוא שאם הדינר שנפחת הוא פחות מרובע שקל, אפילו נפחת עד כדי איסר אינו רשאי לקיימו. ברם הרמב"ן הוכיח (ב"מ נ"ב רע"א) מן התוספתא (ב"מ פ"ג הי"ט) שדין הפחת לגבי מע"ש הוא כדין אונאה, וממילא מתפרשת אף כאן התוספתא כפירוש רבא של הברייתא בב"מ.
(ט) <small>20-21.</small> <b>היתה יוצא לסימון בסלע וכו'. </b>בירושלמי ב"מ הנ"ל: היתה יוצא על אסימון בסלע וכו'. והיא היא, כלומר, שאצל מקבלי הסימונין היתה ערכה כסלע (עיין לעיל פ"א שו' 12 ומש"ש). ועיין במה"פ בב"מ שם.
(י) <small>21.</small> <b>לסימון בשקל וכו'. </b>בירושלמי הנ"ל: על אסימון בשקל, ועל המטבע בסלע וכו', כלומר, בשעת פחיתת ערך המטבע (והמטבע היה כבר ירוד במקצת בזמנו של רבי) היו מקבלים אסימון של כסף כסלע טבועה, אעפ"י שלגבי מוציא הסימונין עדיין היה בשוויו כשקל.
(יא) <small>22.</small> <b>אלא כשער המטבע. </b>בירושלמי הנ"ל: אלא צורת המטבע, והכוונה שאין מחלל עליו אלא לפי השער שיש לו כמטבע, עיין מ"ש לעיל פ"א שו' 12 בשם הירושלמי מע"ש.
<h3>הלכה ז</h3>
(א) <b>המוכר פירות לחבירו וכו'. </b>ירושלמי דמאי פ"ז סה"א, כ"ו ע"ב. ועיי"ש פ"ג סה"ב, כ"ג ע"ג, ומ"ש להלן פ"ד שו' 26. ר"מ פ"ו מה' מעשרות ה"ז. ועיין שו"ת הרלב"ח סי' קי"ד, קנ"ט רע"ג. ועיין מ"ש להלן.
(ב) <small>25.</small> <b>מעשר עליהן וקורא שם למעשרותיהן. </b>וכ"ה בירושלמי הנ"ל, ובר"מ הנ"ל: ואם ספק שהם קיימין, או אין קיימין, צריך להוציא עליהן מעשרות מפירות אחרות. והר"מ השמיט שצריך לתקן את המעשרות שהפריש מספק, מפני שכבר באר הלכה זו (עיין פ"ה מה' תרומות הט"ז ועוד), ולא בא להשמיענו אלא שצריך לתקן מספק את הפירות שמכר, אעפ"י שאינם ברשותו (מה"פ דמאי פ"ז ה"א, ד"ה המוכר). ובהשגות שם: א"א אני אומר ואותן המעשרות ותרומת מעשר שבהן ספק, והכהן לא יאכלנה עד שיתקן אותם, <b>ולא</b><sup style="color: gray;">15</sup> ממקום אחר, ולבסוף אי אפשר שלא תרקב משום ספק טבל, אלא אם כן חזר בעל הבית ותיקן פירותיו בתנאי,<sup style="color: gray;">16</sup> ובתוספתא דמעשר שני אינו כן, אלא יהא קורא שם למעשרותיהם, נראה מיניה וביה קאמר (כלומר, מתקן את המעשרות שהפריש על ספק הנאבד מיניה וביה), ואי אפשר לכהן בלי תקלה.<sup style="color: gray;">17</sup> וכבר האריכו בבאור דברי הראב"ד מהר"ש הלוי בשו"ת הרלב"ח (וציין לו במל"מ במקומו) סי' קט"ו, קס"ו ע"א ואילך, והרלב"ח בסי' קט"ז, קס"ט ע"א ואילך.<sup style="color: gray;">18</sup>
<h3>הלכה ח</h3>
(א) <small>25-26.</small> <b>והמוכר או' טבלים מכרתי לך וכו'. </b>והלוקח הוא זריז ואינו סומך על שורת הדין, או כגון שיש עדות שהיו טבלים, עיין לעיל תרומות רפ"ב ומש"ש וברדב"ז ספי"ב מה' מעשר. ופסקה הר"מ בפ"ו מה' מעשרות ה"ח והסמ"ג בעשין קל"ה, קצ"ט סע"ב. ועיין במהרי"ט אלגזי ה' בכורות פ"ה סי' נ"א, קנ"ב ע"ג, מה שהשיג על הרדב"ז הנ"ל.
(ב) <small>26.</small> <b>כופין את המוכר וכו'. </b>ופירש בר"מ הנ"ל: קנס הוא לו, מפני שמכר טבל. וברדב"ז שם: אעפ"י שעל הלוקח להביא ראייה מדינא, כיון שהמוכר מודה דמכר טבל ועבד איסורא, קונסין אותו לתקן. ובלח"מ שם: נראה וכו' שאם היה הלוקח חבר, וטען המוכר שמכר לצורך (עיי"ש בר"מ ה"ו) אין כופין את המוכר.
(ג) <small>27.</small> <b>הרי שלקחו מבית המלך וכו'. </b>בבלי גיטין מ"ד א', חולין קל"א א', ר"מ פ"ו מה' מעשר ה"י.
(ד) <b>אם מחמת החוב וכו'. </b>כלומר, אם מחמת מסים רגילים לקחו את גורנו, חייב לעשר ממקום אחר על הפירות שלקחו, כדי שלא יהא פורע חובו בטבל, עיין לעיל דמאי פ"ו ה"ג וה"ד ומש"ש עמ' 266 ואילך. ועיין בח"ד, ולפלא שלא הזכיר את התוספתא בדמאי.
(ה) <small>28.</small> <b>אם מחמת אונס וכו'. </b>בבבלי הנ"ל: אם באנפרות פטור מלעשר, ולכאורה היא אנפרות הוא אונס. אבל מתקבלים מאד דברי ר"א גולאק (ספר מגנס עמ' 98 ואילך) שאנפרות אינו אלא תשלום שהיו משלמים אריסי עולם למלכות מקרקעות המלכות (וגם תשלום זה נקרא מס, vectigal, עיי"ש עמ' 99 הע' 19), וטעם הפטור הוא מפני שמשלהם הוא נותן להם, כמשנת דמאי רפ"ו.<sup style="color: gray;">19</sup> ומסורת הבבלי לחוד, והתוספתא לחוד.
<h3>הלכה ט</h3>
(א) <small>29.</small> <b>יזעק לשמים דברי ר'. </b>וכ"ה בד, וגי' מוטעית היא, עיין מ"ש להלן בסיפא. אבל בכי"ע ובירושלמי (פ"א ה"א, נ"ב ע"ג): דברי רבן שמעון בן גמליאל, ופסקו שם הלכה כמותו. ובר"מ ספ"ז מה' מע"ש: האוכל מע"ש בתורת חולין אפילו במזיד, אם פירות המעשר עצמן אכל יצא ידי שמים, ובהשגות שם: א"א יצעק לשמים. ובמהרי"ק שם: "ובקצת נוסחאות כתוב בספרי רבינו יצא ידי שמים, וכן היה בספר שהגיע לידי הר"א, ולכך הגיה עליו א"א יצעק לשמים וכו', והספרים המדוייקים כן מצאתי בהם,<sup style="color: gray;">20</sup> ופי' יצעק לשמים, כלומר, יתפלל לאל שימחול חטאו כי אין לו תקנה, ואפשר שהנוסחא שכתוב בה יצא ידי שמים, הכי נמי קאמר, כלומר, ישתדל שיצא ידי שמים, כי אין לו תקנה וכו'"
(ב) <b>רבן שמעון בן גמליאל אומ' וכו'. </b>וכ"ה בד. ובכי"ע ובירושלמי הנ"ל: ר' אומ' וכו'.
<h3>הלכה י</h3>
(א) <small>30.</small> <b>האוכל מעות מעשר שיני וכו'. </b>בבא זו נשמטה בד ע"י הדומות, וישנה גם בכי"ע ובכת"י פ"מ (עיי"ש בפ"מ לירושלמי הנ"ל) ובירושלמי הנ"ל.
(ב) <small>31.</small> <b>יחזרו דמים למקומן דברי רבן שמעון וכו'. </b>וכ"ה גם בכי"ע ובירושלמי הנ"ל. ולפי הגירסא שלנו ברישא, הרי אין חילוק לרשב"ג בין פירות ומעות, ולמה לא ערב אותן התנא ושנה: האוכל פירות ומעות מע"ש בשוגג וכו' דברי רשב"ג, ר' אומר בפירות בין בשוגג בין במזיד יזעק לשמים, ובמעות יחזרו דמים למקומן. וגם קשה למה הקדים ברישא את דברי ר' ובסיפא את דברי רשב"ג. ולפיכך ברור שהגירסא הנכונה ברישא היא כגי' כי"ע והירושלמי.
(ג) <small>32.</small> <b>בין בשוגג בין במזיד יחזרו וכו'. </b>וכן פסקו בירושלמי הנ"ל. וכן בר"מ הנ"ל: ואם כסף מעשר אכל, יחזרו דמים למקום, ויעלו ויאכלו בירושלים, או יאכל כנגדן בירושלים, אם אין יכול להחזיר את המעות. ועיין ברדב"ז שם. ומסתברים דברי הגר"מ מארים ז"ל (בס' ניר לירושלמי שם) שמדברים בהוציא את המעות בתשלום חוב שאין להם על מה להתחלל עיי"ש, ולפיכך משתדל המוכר לקבל בחזרה את המעות עצמן ששלם, ואם אי אפשר אוכל כנגדן בירושלים.<br>ואנו רואים מכאן שבין רשב"ג ובין רבי מחמירים במעות יותר מפירות. ונראה שהטעם הוא שבפירות שנאכלו הרי למעשה אין להם תקנה, ולפיכך לרשב"ג בין בשוגג בין במזיד יצעק לשמים, ולרבי במזיד גרידא יאכל כנגדן, משום קנס. אבל בהוציא מעות שהמעות הן בעולם ויכול לאכול כנגדן בירושלים ולהלל אותם על הפירות (אעפ"י שהמעות אינן ברשותו, מתחללות משום זכות הלוקח), החמירו בהן בין רשב"ג ובין רבי, כל אחד לשיטתו. אבל כשאיבד את המעות מן העולם (כשאיבדן באור) אפשר שדינן כאוכל פירות מע"ש, שהרי אין להן כבר תקנה, ואין מה לחלל. ועיין מ"ש בזה לעיל פ"ב שו' 37–38 בדין מע"ש של זהב שעשאו כלים.
<h3>הלכה יא</h3>
(א) <b>האוכל טבל של חבירו וכו'. </b>בבבלי (קידושין נ"ח ב' ובנדרים פ"ד ב') גרסו בברייתא זו: הגונב טבלו של חבירו ואכלו (כ"ה בנדרים ובכי"מ בקידושין) משלם וכו'.<sup style="color: gray;">21</sup>
(ב) <small>33.</small> <b>משלם דמי מעשר טבלו. </b>וכ"ה בד. ופירושו שהוא משלם אף בעד המעשר שבו. ובכי"ע: משלם לו דמי טבל. וכ"ה בבבלי הנ"ל, ופירושו בעד כל הטבל, לרבות גם המעשרות שבו. ועיין בבבלי קידושין ונדרים שם שהעמידוה בכמה פנים. ולפי מקום הברייתא כאן משמע שהמחלוקת היא אם מתנות שלא הורמו כמי שהורמו דמיין או לאו כמי שהורמו. ורבי סובר שהמתנות לאו כמי שהורמו דמיין, ולפיכך משלם בעד כל הכרי, ור' יוסה בר' יהודה סובר שהן כמי שהורמו, ואינו משלם אלא בעד החולין, וטובת הנאה אינה ממון, ולא הפסיד כלום לישראל (עיין בנדרים פ"ה א' ובמפרשים שם), ומ"מ אינו משלם לכהן, מפני שעדיין לא זכה, והמזיק מתנות כהונה, או שאכלן לפני הרמה פטור (עיין חולין ק"ל ב', ובשטמ"ק שם קל"א א').
(ג) <small>34.</small> <b>ישראל שאכל פירותיו בטבלו וכו'. </b>בבלי חולין ק"ל ב', ר"מ פ"א מה' מעשר ה"ה. ובתו"כ אמור ספ"ו, צ"ח ע"א: יכול יהיו חייבים בתרומה שבטבל ת"ל אשר ירימו לה' על המורם הם חייבים וכו'. ועיין מ"ש לעיל סוף עמ' 403.
(ד) <b>אע"פ מתחייב בהן וכו'. </b>צורה זו רגילה בכ"י שלנו, עיין מ"ש בתס"ר ח"ד עמ' 78 (לשו' 7); שם ריש עמ' 102. ועיין במבוא לנוה"מ להרי"ן אפשטיין עמ' 1261. ועיין דק"ס חולין הנ"ל, קע"ח ע"א, הע' נ'.
(ה) <small>35.</small> <b>שנ' בהן תרומה וכו'. </b>וכ"ה בד. ובכי"ע: כהי תרומה וכו', ונמחקה המלה "כהי" ע"י נקודות, ובגליון: שנ' בהן. והכוונה כאן לפסוק שבבמדבר ה', ט': וכל תרומה לכל קדשי בני ישראל אשר יקריבו לכהן לו יהיה.
(ו) <b>וכן בן לוי שאכל וכו'. </b>עיין ר"מ הנ"ל, והכוונה ללוי שאכל מעשר לפני שהפריש תרומת מעשר.
(ז) <small>37.</small> <b>אין לך בהן אלא עד שירימו. </b>וכ"ה בד ובכי"ע. כלומר, אין הישראל חייב כלום לכהן אלא עד שירימו, עיין לעיל פ"ב שו' 62 ומש"ש. ובבבלי הנ"ל: אין לך בהן אלא משעת הרמה. וברש"י שם: הכי גרסינן ליה בתוספתא. אבל ברש"י כת"י (לפי דק"ס שם, קע"ח סע"א): אלא עד שיורמו ובתוס' דמע"ש פ"ג אלא עד שירימו.
<h3>הלכה יב</h3>
(א) <b>המביא פירות וכו'. </b>בכי"ע: היה מביא וכו'. וכן מעתיק בשם התוספתא בשו"ת מהר"ם ב"ב סוף סי' תתצ"ו (ד' פראג, פ"ח ע"ג).
(ב) <small>39.</small> <b>אין מחשב עמהן דמי הבאה וכו'. </b>שהרי הסקנו לעיל שאין לכהן בטבל כלום, לפני שהרים את התרומה, וכשבעה"ב מביא את התבואה מן העיר בשלו הוא מתעסק.
(ג) <b>אם קרא להן שם בגורן וכו'. </b>כלומר, בעה"ב אינו מחוייב להוליך לא את התרומה מן הגורן לעיר, ולא את מעשר העני, עיין מ"ש לעיל עמ' 478.
(ד) <small>39-40.</small> <b>מחשב עמהן וכו'. </b>שהרי בשלהם הוא מתעסק, ועיין מ"ש לעיל שם.<br>והנה בתוספתא כאן לא נזכרו אלא תרומה, מעשר ראשון ומעשר עני, אבל מע"ש אפילו אם הפרישו בגורן אינו מחשב למע"ש את דמי ההבאה, כמפורש במשנתנו פ"ד סמ"א. ועיין בס' משנה ראשונה שם ובפ"ה מ"ד, ודבריו תמוהים מאד. ובמה"פ רפ"ד (ד"ה המוליך) חלק על בעל תיו"ט, ותפס כדבר פשוט שהמוליך פירות מע"ש ממקום הזול למקום היוקר ההוצאה היא על חשבון מע"ש, ודווקא במוליך מגורן לעיר ההוצאה היא שלו, מפני שסופו להביאו לעיר. אבל ברדב"ז ספ"ד מה' מע"ש מפורש שלא כדבריו, שאפילו במביא ממקום הזול למקום היוקר ההוצאות הן שלו, עיי"ש.<br>ונראה שסברת בעל פ"מ במוליך מגורן לעיר אינה מוכרחת כלל, שהרי אפשר לו לפדות את המע"ש בגורן בזול, וכשישתכר אח"כ ישתכר בשל חולין. ולפיכך נראה שאין לחלק בין מוליך מן הגורן לעיר ובין מוליך למקום היוקר, ובשניהם מפסיד את ההוצאות, כדעתו של הרדב"ז הנ"ל. וטעמו של דבר הוא, שכל זמן שלא פדה את הפירות הן ברשות מע"ש וחייב לטפל בהם ולהביאם לירושלים על חשבונו (בלי נכוי ההצאות), ואין הבדל אם מוליכן לירושלים בדרך ישרה או בדרך עקלתון. ואם מוליכן מן הגורן לעיר או ממקום הזול למקום היוקר (מכיוון שאסור לו לכתחילה לעשות כן, עיין מ"ש בריש פרקין) דינו כמוליך את הפירות לירושלים, והוצאות הדרך הן על חשבונו. ועיין מ"ש לעיל פ"א שו' 61.
(ה) <small>40.</small> <b>המוכר פירות לחבירו וכו'. </b>בבלי בכורות ל"ז א', ר"מ ספט"ז מה' מכירה. ועיין מ"ש לעיל שו' 25.
(ו) <small>41-42.</small> <b>יחזיר להן את הדמים. </b>פירש"י (במשנת בכורות שם ל"ז א'): משום קנס, דאיסור ספי להו. וכ"ה במיוחס לר"ג שם. וכבר תמהו האחרונים<sup style="color: gray;">22</sup> על שיטה זו, והרי לפי פשוטו משמע שמן הדין יחזיר להן את הדמים, מפני שלא נהנו באכילת איסור שנפשו של אדם קצה ממנה. ועיין להלן.
(ז) <small>43-44.</small> <b>ויחזיר להן את הדמים. </b>וכ"ה בכי"ע ובבבלי הנ"ל. וכנראה שבכי"ו רצה הסופר לתקן את הגירסא בשו' 42–43, אלא שטעה וכפל ושכח למחוק. ועיין מ"ש להלן בסוף הברייתא.
(ח) <small>44.</small> <b>ודברים שאין הנפש וכו'. </b>ופירשו בבבלי שם: ואלו הן דברים שהנפש קצה בהן: נבילות וטריפות, שקצים ורמשים. ואלו הן דברים שאין הנפש קצה בהן: בכורות, טבלים ויין נסך.<sup style="color: gray;">23</sup><br/>ובמשנת תרומות (פ"ו מ"ג): המאכיל את פועליו ואת אורחיו תרומה, הוא משלם את הקרן והם משלמים את החומש דברי ר"מ. וחכמים אומרים הם משלמים קרן וחומש, והוא משלם להם דמי סעודתם. ובירושלמי שם (סה"ג, מ"ד ע"ב): שבה סעודה ביניהון. בשפסק עמהן להאכילן דבשני חולין והאכילן דבשני תרומה. ולא כבר אכלו? כמאן דאמר טבלים נפשו של אדם חתה מהן. וכל רבותינו נדחקו מאד בפירושו, עיין ברש"ס, ברא"ף ובפ"מ שם. ועיין מה שהאריך בזה במהרי"ט אלגזי,<sup style="color: gray;">24</sup> ומ"ש בשם המהרי"ק, הרש"ס ובעל מחנה אפרים.<br/>ולולא דברי רבותינו היה נ"ל לפרש את הירושלמי בדרך אחרת לגמרי, והיינו כשפסק לתת להם דובשנין (כלומר, עוגות של דבש, עיין חלה פ"א מ"ד, וכפירוש הרש"ס), והוא לש קמח של תרומה בדבש של חולין,<sup style="color: gray;">25</sup> ונמצא שאינו חייב לכהן אלא בעד הקמה, וזו היא כוונת הירושלמי "שבח סעודה ביניהון", כלומר, הדבש. ולר"מ הוא משלם לכהן בעד הקמח, אבל בעד הדבש פטור. ולחכמים הם משלמים בעד הקמח, והוא משלם להם את כל הסעודה, כלומר, בעד הקמח והדבש. וע"ז שואל הירושלמי: ולא כבר אכלו? ולמה משלם להם בעד הדבש? ותירצו, שהחכמים סוברים כת"ק כאן, שאף טבלים נפשו של אדם קצה בהם, ומכיוון שאכלו איסור צריך לשלם בעד כל התערובות.<sup style="color: gray;">26</sup> אבל ר"מ סובר כר"ש בן אלעזר,<sup style="color: gray;">27</sup> שבטבלים (וה"ה תרומה) אין נפשו של אדם קצה, ולפיכך אין הוא חייב כלום בעד הדבש שהרי הדבש היה של חולין, ולא הרויח כלום בדבש שנתן להם, ובעד התרומה שאכלו כבר שלם בשבילם חולין לכהן, ונמצא שאינו חייב להם כלום.<sup style="color: gray;">28</sup>
(ט) <b>ינכה להן מן הדמים. </b>במיוחס לר"ג בבכורות שם: ינכה להם מן הדמים. כנגד מה שאכלו (כלומר, דמי תרומה או דמי בשר בכור וכו'), והשאר יחזיר (כלומר, את ההפרש בין תרומה וחולין). ושמא מ"ש ברישא בד ובכי"ו "ויחזיר להן את השאר" שייך לכאן, וצ"ל: ינכה להן מן הדמים ויחזיר להן את השאר. והסופר כתב כ"ז על הגליון, וטעה המעתיק, וחשב כ"ז לתיקון גירסא ברישא.
<h3>הלכה יג</h3>
(א) <small>44-45.</small> <b>אין פודין מעשר שני בירושלם. </b>פסחים פ"ז מ"ג, ועיין ירושלמי כאן ספ"א. וכיון שתנא זה סובר שקדושה ראשונה קדושה גם לעתיד לבוא, ורואין את המחיצות כאילו הן עולות, הרי אף בזמן הזה הדין כן. וכל הברייתא נעתקה בשם התוספתא בכפו"פ פמ"א עמ' תקנ"ז, ופסקה הר"מ בפ"ב מה' מע"ש ה"ד. ובשם התוספתא בסמ"ג עשין קל"ו, ר' ע"ב, וניסח ע"פ הר"מ כדרכו, עיין מ"ש בתס"ר ח"א עמ' 58. ועיין בבלי ב"מ נ"ג ב' ובתוספ' שם ד"ה לא ובסנהדרין קי"ג א', ובכפו"פ הנ"ל עמ' תקנ"ח, ומ"ש בס' התרומה הלכות א"י ובסמ"ג הנ"ל ובפאת השלחן סי' ג' ס"ק י"ג, אות כ"ח, ועיין מ"ש להלן.<br>והנה בתוספתא כאן לא נתברר אם אין פודין בירושלים בזמן הזה אפילו מע"ש שניטמא. ובכפו"פ הנ"ל מחליט שאין פודין אפילו מע"ש טמא, מפני שאינו יכול לאכול את הכסף, וכל שאינו באכילה אינו בפדיה.<br>אבל רוב הפוסקים חלקו עליו, עיין בטיו"ד סי' של"א, בש"ע שם ס"ק קל"ה, ובשו"ת הרדב"ז ח"ב סי' תרל"ג וסי' תשל"א. וכן מפורש בירושלמי (פ"ג ה"ו, נ"ד ע"ב): ר' פינחס מסאב לה ופדי לה. ועיין בבאור הגר"א ליו"ד הנ"ל אות ר"ז. ועיין מ"ש להלן.
(ב) <small>45.</small> <b>בזמן הזה. </b>כ"ה בד ובכפו"פ הנ"ל. ובכי"ע חסרות שתי המלים הללו, אבל ברור מתוך העניין שבזמן הזה עסיקינן כאן.
(ג) <b>ואין מפרישין מעשר שני וכו'. </b>כ"ה בכל הנוסחאות.<sup style="color: gray;">29</sup> ובכפו"פ הנ"ל נשמטה בבא זו בטעות. והטעם הוא שהרי אין אוכלין מע"ש בירושלים בזמן הזה<sup style="color: gray;">30</sup> ואין פודין אותו שם, כמפורש לעיל.<sup style="color: gray;">31</sup> ולפיכך אין מפרישין אותו בירושלים, אלא מוציאין את הפירות מחוץ לירושלים, ומפרישין אותו שם ופודין אותו. וכ"ה בר"מ הנ"ל סה"ד.
(ד) <small>46.</small> <b>ואין מחללין מעשר שיני וכו'. </b>וכ"ה בד ובכי"ע (ואצל צוקרמ' נשמטו שתי הבבות בטעות) ובכפו"פ הנ"ל. ופירושו שאין מחללין את המעות על הפירות, מפני שבירושלים אין חילול אלא לשם אכילה, והרי אי אפשר לאוכלן בזמן הזה, והוי ליה כקונה בגבולין בהמה טמאה וכדומה. ועיין מ"ש להלן שו' 48.
(ה) <b>ואין מוכרין מעשר וכו'. </b>וכ"ה בכל הנוסחאות (לרבות כי"ע, עיין מ"ש לעיל), ובכפו"פ ובר"מ הנ"ל. ויש למע"ש דמים, מפני שאם נטמא אפשר לפדותו בירושלים (עיין מ"ש לעיל שו' 44–45). ולשיטת בעל כפו"פ הנ"ל שבזמן הזה אין פודין בירושלים אפילו מע"ש שניטמא, והמעשר ירקב, קשה לפרש בבא זו. ואטו בשופטני, או ברשיעי עסיקינן?
(ו) <small>47.</small> <b>ואין מוציאין מעשר שיני בירושלם וכו'. </b>וכ"ה בד ובכפו"פ הנ"ל. ועיי"ש שפירש אין מוציאין, אין מוציאין מע"ש מן הכרי, כלומר, אין מפרישין (ועיין בפאת השולחן הנ"ל). וזהו לפי גירסתו שחסרה לפניו הבבא "ואין מפרישין" שלעיל. אבל לפי גירסתנו ברור ש"בירושלם" היא באשגרה מלעיל, וצ"ל: מירושלם. וכ"ה בכי"ע ובר"מ הנ"ל (ועיין במהרי"ק שם). והטעם שלחומרא תפסוהו מחיצות, ובמע"ש טהור עסיקינן. ועיין בסמ"ג הנ"ל (מה שהקשה על הר"י) ובכפו"פ עמ' תקנ"ח ובפאת השלהן ובשו"ת הרדב"ז הנ"ל.
(ז) <small>47-48.</small> <b>ואם הוציא וכו'. </b>ר"מ, סמ"ג וכפו"פ הנ"ל. ופירושו שאם עבר והוציא.
<h3>הלכה יד</h3>
(א) <small>48.</small> <b>מחללין מעות על פירות בירושלם וכו'. </b>וכ"ה בד ובכפו"פ הנ"ל. והנכון בכי"ע: המחלל מעות וכו'. וכן הגיה הגר"א. ובירושלמי ספ"א, נ"ג ע"א: ר' זבידא הוה יתיב מתני לבריה הרוצה לחלל מעות על הפירות בזמן הזה<sup style="color: gray;">32</sup> בין אילו בין אילו קדשו כדברי בית שמאי. בית הלל אומרים מעות כמות שהן ופירות כמות שהן. עבר ר' קריספא אמר ליה לא תניית' כן. אלא פירות על המעות.<sup style="color: gray;">33</sup> הא מעות על הפירות דברי הכל לא קדשו. ואעפ"י ששנינו במשנתנו (פ"א מ"ה): הלוקח פירות שוגג וכו', ואם אין מקדש ירקבו, הרי לך שהפירות תופסין את הקדושה, תירצוה בירושלמי שחלל בזמן הבית וחרב הבית. אבל הר"מ בפ"ז מה' מע"ש סהט"ו, העתיק את המשנה כצורתה ולא חילק, ומכאן שאפילו מעות על הפירות מתחללין בדיעבד בזמן הזה (ועיין בסמ"ג הנ"ל עשין סוף קל"ו, ר' ע"ד). ועיין מ"ש לעיל פ"א שו' 51.<br/>והברייתא לעיל (שו' 46) סתמה את דבריה ולא פירשה אם בדיעבד חל הפדיון על המעות או על הפירות. ולשיטת ב"ה כאן, אף בדיעבד לא עשה כלום, והמעות והפירות נשארו כמות שהיו.<sup style="color: gray;">34</sup>
<h3>הלכה טו</h3>
(א) <small>51.</small> <b>ותורמו ואוכלו וכו'. </b>כלומר, מפריש ממנו תרומת מעשר ואוכל בעצמו את שאר המעשר,<sup style="color: gray;">35</sup> ואינו חושש שמא הפריש הע"ה מעשר ראשון ולא הפריש מעשר שני, ונמצא שמעשר החבר טבול למע"ש, מפני שחזקת ע"ה המפריש מע"ר שמפריש גם מע"ש (כחכמים להלן שו' 54).
(ב) <small>52.</small> <b>שיני או' הורם השני וכו'. </b>בכי"ע: שאני אומ' וכו'. וגם לפנינו "שיני" =שאני. ובד נשמטו התיבות "שיני אומר" בטעות.
(ג) <b>הורם השני הורם הראשון וכו'. </b>בירושלמי (מע"ש פ"ד סה"ח, נ"ה ע"ב): בית שמאי (והכוונה לתוספתא כאן כפי' בעל פ"מ) כר' ליעזר. דר' ליעזר אמר הנאמן על השני נאמן על הראשון (להלן שו' 54, עיין מש"ש). וטעם הדבר שע"ה אינו חשוד להקדים מע"ש למע"ר. עיין להלן.<sup style="color: gray;">36</sup> ועיין בריבמ"ץ, ר"ש ורא"ש בפ"ד מ"ח, אלא שפירושם במשנה צע"ג, עיי"ש בריבמ"ץ.
(ד) <small>53.</small> <b>והלכה כדברי בית שמיי. </b>וכבר אמרו בירושלמי (פאה פ"ב ה"ו, י"ז ע"א, ובמקבילות): אין למדין וכו' מן התוספות.<sup style="color: gray;">37</sup>
<h3>הלכה טז</h3>
(א) <small>54.</small> <b>נאמן על הראשון דברי ר' ליעזר. </b>ירושלמי פאה פ"ח ה"ב, כ' ע"ד, דמאי פ"ד ה"ה, כ"ד ע"א, וירושלמי מע"ש פ"ד הנ"ל. ובירושלמי דמאי שם: מה טעם דר' אליעזר מפני שאינו חשוד להקדים, או משום שהפריש שני, חזקה שהפריש ראשון? והתנינן ר' ליעזר אומר אין אדם צריך לקרות שם למעשר עני,<sup style="color: gray;">38</sup> של דמאי, הא שני צריך. כלומר, אעפ"י שראינו אותו מפריש מע"ר מ"מ צריך לקרות שם למע"ש משאר הכרי, כפי שמוכח מן הברייתא שלנו שלא אמר ר' אליעזר אלא נאמן על השני נאמן על הראשון, ומכאן משמע שהנאמן על הראשון אינו נאמן על השני, כשיטת ב"ש לעיל הט"ו. וע"ז מקשה הירושלמי: מה אם שני שאין לרבו טובת הנייה (כלומר, שאין לבעליו טובת הנאה גרידא אלא הוא כולו שלו) צריך להפריש (כלומר, ואינו נאמן עליו). ראשון שיש לרבו טובת הנייה (כלומר, שאין לו בו אלא טובת הנאה) לא כל שכן. כלומר, ואם כן קשה למה סובר ר' אליעזר שהנאמן על השני נאמן על הראשון, ובעל כרחינו לומר שטעמו של ר' אליעזר מפני שאינו חשוד להקדים, ולפיכך אם ראינוהו מפריש שני נאמן על הראשון, אבל אם ראינוהו מפריש ראשון עדיין אינו נאמן על השני.<sup style="color: gray;">39</sup>
(ב) <small>54-55.</small> <b>נאמן על הראשון נאמן על השיני. </b>וכ"ה בד ובכ"י פ"מ (עיין להלן), ובירושלמי דמאי הנ"ל. ומבואר בירושלמי שם שאם אינו חשוד לעכב לעצמו מע"ר שאין לו בו אלא טובת הנייה, מכ"ש שאינו חשוד על מע"ש שהוא שלו. וכן פסק הר"מ בפי"ב מה' מעשרות ה"ה, וכטעם הירושלמי הנ"ל. אבל בכי"ע משובש, עיין להלן.
(ג) <small>55.</small> <b>נאמן על השיני אין נאמן וכו'. </b>וכן מעיד בפ"מ פאה פ"ח רה"ב: וחכ"א נאמן על הראשון נאמן על השני, נאמן על השני אינו נאמן על הראשון. וכ"ה בירושלמי דמאי הנ"ל.<sup style="color: gray;">40</sup> והטעם מבואר בירושלמי דמאי שם שהוא נאמן על השיני מפני שכולו שלו, אבל אינו נאמן על הראשון מפני שצריך ליתנו ללוי. וכ"ה בר"מ הנ"ל. ועיין במה"פ בדמאי שם ד"ה הנאמן ומ"ש לעיל עמ' 351.
(ד) <small>56.</small> <b>על אותו המין נאמן וכו'. </b>כלומר, שהרי ראינו שאינו חשוד והוא מפריש תרומות ומעשרות לעצמו, אבל לא הוחזק אלא לאותו מין, אבל לא למין אחר, שמא חס עליו יותר, ואינו רוצה ליתנו ללוי.
(ה) <small>57.</small> <b>אף על אותו המין אינו נאמן וכו'. </b>כלומר, אין ע"ה נחזק לחבר, ע"י שראינוהו שהוא מפריש מעשרות לעצמו, ואם תיקן את עצמו, עדיין חשוד לקלקל אחרים, ואינו בחזקת חבר עד שיקבל עליו חבירות כדין משנתנו (דמאי פ"ב מ"ב ותוספתא שם פ"ב ה"ב). ועיין להלן פ"ד שו' 28.
<h3>הלכה יז</h3>
(א) <small>58.</small> <b>האומ' מעשר שיני שבחפץ זה וכו'. </b>ר"ש ורא"ש דמאי פ"ז מ"ד, תוספ' יומא נ"ו א' ד"ה הלוקח, סוכה כ"ג ב' ד"ה שני, תוספ' הרא"ש שם, תוספ' קידושין כ"ו ב' ד"ה מעשה, תוספ' ר' פרץ ב"ק ס"ט ב' ד"ה מיחל, רשב"א שם ס"ט א' ד"ה דתנן [ועיין ברמב״ן חולין שנדפס מחדש מ׳ ע״א מן הספר.], תוספ' הרא"ש גיטין כ"ה ב' ד"ה מיחל, כפו"פ פ"מ עמ' תקנ"ג, פי' הרש"ס תרומות, כ"ט ע"ב. ובריטב"א סוכה כ"ג ב' ד"ה מהל: כדאמרינן בתוספתא האומר מעשר שני שבכלי<sup style="color: gray;">41</sup> זה וכו'. ובסמ"ג עשין קל"ה, קצ"ט ע"ג: כדתניא בתוס' דמעשר שני מעשר שבבית זה יהא מחולל וכו'. ובשו"ת מהרי"ק שורש צ"ה (ד"ר, ק"ב ע"ב; קרימונא, ע"ד ע"ג): בתוספתא דמעשר שני וכו' גבי האומר מעשר שני שבכרי זה מחולל וכו'. וזהו סיגנון הראשונים עצמם, והנכון כלפנינו, וכ"ה בכל הנוסחאות ובראשונים הנ"ל ובירושלמי תרומות שנעתיק להלן שו' 59. ובסמ"ג עשין קל"ו, ר' ע"ג: תניא בתוספתא הפודה מעשר שני קודם שיפריש אותו וכו', והעתיק לשון הר"מ פ"ד מה' מע"ש הי"ז כדרכו, עיין לעיל שו' 44–45 ומש"ש.<br/>ובירושלמי דמאי פ"ז ה"ה, כ"ו ע"ב: דתני מעשר שני שבחפץ זה מחולל על סלע שבכיס זה חילל ר' יוסי אומר לא חילל וכו'. ופי' בפ"מ שם שהכוונה לברייתא שלנו אלא שקיצרו, ואינו כן, אלא הכוונה לברייתא שלהלן פ"ד שו' 45. ועיין בבלי עירובין ל"ז ב', ושם לא חילל מפני שלא קבע מקום במעות, ולפנינו לא חילל מפני שלא קבע מקום בפירות. אבל עיין מ"ש להלן בשם הרש"ס.
(ב) <small>59.</small> <b>ר' שמעון אומ' קרא שם. </b>במשנתנו (תרומות פ"ג מ"ה): האומר תרומת הכרי זה בתוכו, ומעשרותיו בתוכו וכו', ר' שמעון אומר קרא שם. ובבבלי עירובין ל"ז ב': שאני התם דאיכא סביביו. ופירש"י: שיריה ניכרין. דאיהו בתוכו קאמר. אבל בירושלמי תרומות (פ"ג ה"ה, מ"ב ע"ב): עד כדון באומר בתוכו. אמר בו מה? נישמעינה מן הדא, מעשר שני שבחפץ זה מחולל על המעות הללו, ולא קרא לו שם, ר' שמעון אומר קרא לו שם. וחכמים אומרים לא עשה כלום, עד שיאמר בצפונו או בדרומו. הדא אמרה היא תוכו היא בו. ובר"ש ובתוספ' סוכה הנ"ל העירו על ההבדל בין הבבלי עירובין והירושלמי, אבל כמה משאר הראשונים סמכו על פירוש הבבלי (עיי"ש בתוספ' יומא וברשב"א הנ"ל ועוד).<br/>ובפי' הרש"ס תרומות, כ"ט ע"ב: תוספתא היא במס' מעשר שני פ"ג, והכי איתא התם מעשר שני שבחפץ זה מחולל על איסר זה ולא קבע לו מקום, ר"ש אומר וכו', כלומר, שהיה לו מעשר שני מועט קשור לו בסודרו, או במטפחתו, ואמר מעשר שני שבחפץ זח מחולל על איסר שבכיס זה, או על שני איסרים שבכיס זה, ולא קבע מקום למעות שבכיס וכו', והא הכא דקאמר על המעות הללו ולא סיים האיסר היכן הוא מקדישו.<br/>ובתוספ' ישנים יומא נ"ו א': בתוספתא דמעשר שני וכו' וחכמים אומרים עד שיקבע מקום לצפונו או לדרומו. ועוד קתני בסיפא מעשה ברשב"ג וכו', פי' מעותיך חולין, כיון שלא קבעת מקום לצפונו. אך י"ל זו משום דהאיסר אינו מבורר, ומעורב בין מעות אחרות. ומלשונם "אך י"ל זו" משמע שאינו מדובר אלא בסיפא, אבל לפנינו הטעם הוא מפני שהמע"ש אינו מבורר "ולא קבע לו מקום" פירושו למע"ש, אבל האיסר מבורר, שהרי אמר "על איסר זה", וכן בירושלמי הנ"ל: "על המעות הללו". וכן כנראה פירשו הראשונים הנ"ל.<sup style="color: gray;">42</sup>
(ג) <small>59-60.</small> <b>שיאמר לצפונו או לדרומו. </b>וכן פסק הר"מ בפ"ד מה' מע"ש הי"ז. ומכאן ואילך מתחיל קג"נ (=קטע מן הגניזה).
<h3>הלכה יח</h3>
(א) <small>60.</small> <b>מעשה ברבן שמעון בן גמליאל וכו'. </b>הראשונים הנ"ל (חוץ מן הסמ"ג והרש"ס).
(ב) <small>61.</small> <b>אצל בעל הבית לכזיב. </b>וכ"ה בד, בכי"ע, בקג"נ ובראשונים הנ"ל. אבל בריטב"א סוכה הנ"ל: מעשה ברשב"ג וזקנים <b>שנתארחו</b> אצל בעל הבית אחד בדרום וכו'. ובמהרי"ט ח"א סי' כ"ה: דתניא בתוספתא גבי עובדא דר"ג וזקנים <b>שנתארחו</b> אצל ב"ה שהיה אומר מעשר כרי זה בתוכו וכו'. ובלי ספק שגירסתנו נכונה, וכנראה שבדרכם לכזיב עברו דרך עכו ושבתו שם (עיין לעיל ברכות פ"ה ה"ב ובמקבילות). וכנראה שרצו להתארח (השוה גי' הריטב"א) אצלו, וידעו שהוא ירא שמים, אלא שלא ידעו אם הוא יודע לתקן וכו', עיין לעיל עמ' 244 ובהע' 38 שם.
(ג) <b>אמרו לא נדע היאך וכו'. </b>וכ"ה בד, בכי"ע ובקג"נ ובשו"ת מהרי"ק הנ"ל. ובתוספ' ישנים יומא הנ"ל: אמרו לא (כ"ה בד"ר, אבל בד"ח בטעות: לו) נראה היאך וכו'. ובכפו"פ הנ"ל: אמרו נדע וכו'. והנכון כלפנינו, ופירושו, וכי לא נדע וכו'.
(ד) <small>62.</small> <b>דלוסקיס וכו'. </b>רוב הבלשנים משערים שמלה זו נשתבשה מגלוסקום, גלוסקמא, תיבה, עיין ערה"ש ערך גלסקם.
(ה) <small>63-64.</small> <b>מעשר שני שבחפץ זה וכו'. </b>והוא לא קבע מקום של המעשר בחפץ, ונמצא שלא הפריש מע"ש כלל, ואכל טבל טבול למע"ש. ועיין מ"ש להלן.
(ו) <small>64.</small> <b>מחולל על איסר זה. </b>לפי פשוטו משמע שייחד את האיסר, וצירף את האיסרים לדינרי זהב, וכל הדלוסקוס היה מלא זהב של מע"ש. ושגגתו היתה בזה שלא קבע את המע"ש. אבל כבר הבאנו לעיל את דברי בעלי התוספ' ישנים שפירשו שכאן היה החסרון משום שלא קבע את האיסר בדלוסקוס, ונמצא שאכל מע"ש שלא נפדה חוץ לירושלים, ושמא לא קבע לא זה ולא זה, ונמצא אוכל טבל טבול למע"ש.
(ז) <b>צא ואכול את פירותיך. </b>וכ"ה בד ובתוספ' הרא"ש גיטין הנ"ל [בכי״י שם (הוצ׳ רביץ עם׳ ק״ה): מעותיך.]. ובקג"נ כאן המלים מטושטשות, ואין להוציא מהן את הגירסא. וגירסא זו היא טעות ברורה, שאם עדיין יש לו פירות הרי אפשר לתקן אותם. ואפילו אם נפרש שקבע מקום בפירות, וחל שם מע"ש (אלא שלא קבע את האיסר), ואכל את המע"ש, ולפיכך התירו לו לאכול את שאר הפירות, מ"מ קשה למה לא הזכירו לו את דין המעות. ולפיכך ברור שהנכון הוא בכי"ע: צא ואכול את מעותיך. וכ"ה בתוספ' ובתוספ' ישנים יומא הנ"ל, בתוספ' קידושין, רשב"א ב"ק, כפו"פ, פירוש הרא"ש דמאי, ותוספותיו לסוכה, ושו"ת מהר"י קולון ומהרי"ט הנ"ל. ולפי פירוש בעלי תוס"י הנ"ל שהחסרון היה שלא קבע מקום לאיסר, אבל המע"ש חל, נמצא שאכל פירות מע"ש בשוגג, ולכ"ע אינו אוכל כנגדו, ויזעק לשמים, עיין לעיל שו' 29.
(ח) <small>64-65.</small> <b>נשתכרת במעות. </b>וכ"ה בקג"נ (נשתכרתה). ובכי"ע: השתכרת מעות, וכ"ה (מעות) בראשונים הנ"ל.
(ט) <small>65.</small> <b>איבדתה נפשות. </b>לפי פירושנו הנ"ל שלא קבע מקום של המע"ש, ונמצא שאכל טבל טבול למע"ש, הרי איבד נפשות שחייבים אוכליו מיתה בידי שמים. ואעפ"י שאת הבבלי מכות (ט"ז ב') אפשר לפרש שהאוכל טבל טבול למעשר עני ולמעשר שני אינו אלא בלאו (וכן פסקו הר"מ והראב"ד בפ"י מה' מאכלות אסורות ה"כ), אבל כמה מן הראשונים פקפקו אפילו בשיטת הבבלי (עיין במל"מ על הר"מ הנ"ל). ושיטת בני א"י בכל מקום שהאוכל טבל טבול למעשר עני (וה"ה לשני) חייב מיתה,<sup style="color: gray;">43</sup> וכפשוטה של התוספתא להלן מכות פ"ג (כי"ע פ"ד) ה"ד שכל הטבלים שוים. ועיין ספרי ראה פיס' ע"ב עמ' 137 ובבבלי יבמות פ"ו א' ובתוספ' ותוספ' הרא"ש שם ובמכות הנ"ל.
<h3>הלכה יט</h3>
(א) <b>חבר שמת והניח פירות וכו'. </b>ר"מ פ"י מה' מעשרות ה"ב.
(ב) <small>66.</small> <b>בחזקת מתוקנין. </b>ומעמידה בירושלמי (מעשרות פ"ג ה"ג, נ' ע"ג) בשמת מתוך יישוב, כלומר, מתוך יישוב הדעת. ועיין בראשונים שמביא באהצו"י שם עמ' 111.
<h2>פרק ד</h2>
<h3>הלכה א</h3>
(א) <small>1.</small> <b>הפודה מעשר שני שלו וכו'. </b>במשנתנו פ"ד מ"ג: הפודה מעשר שני שלו מוסיף עליו חמישית, בין שהוא שלו, ובין שנתן לו במתנה. ובירושלמי שם העמידוה כר"מ הסובר שאין מתנה כמכר. ומקודם רצו להעמידה בפירות שהן טבולין למעשר,<sup style="color: gray;">1</sup> אבל לבסוף הסיקו: והתנינן לנטע רבעי (כקושיית הבבלי), לא לנטע רבעי עצמו? ברם (כלומר, אף)<sup style="color: gray;">2</sup> הכא מעשר (כלומר, שנתן לו מעשר עצמו), הוי סופך מימור [דר' מאיר היא]. ועיין להלן.
(ב) <small>2.</small> <b>ואחד לוקח ואחד יורש וכו'. </b>וכ"ה הסדר<sup style="color: gray;">3</sup> והגירסא בקג"נ ובכפו"פ פ"ד עמ' ל"ג. ולפ"ז מוכח מתוך הלשון שמדברים כאן בפירות טבולים שכנס מתוך שלו, או שלקח אותם, או שירש אותם, והמלים "פירות טבולים" דבוקות לכל הבבא. אבל בד (וכן בכי"ע בשינויי כתיב): אחד הכונס מתוך שלו, ואחד הלוקח מן הגוי ומן הכותי פירות טבלים. אחד שירש ואחד שניתן לו במתנה הרי זה חייב בחומש. ולפי גירסא זו מדברים בכונס מתוך שלו ובלוקח מן הגוי פירות טבל ונגמרה מלאכתן בידו, וכן ביורש ומקבל מתנה של המעשר עצמו, כשיטת הירושלמי. ולעיל שם בתו"כ הנ"ל (בהע' 3) מרבה במפורש יורש מע"ש עצמו, וכן פסק הר"מ ברפ"ה מה' מע"ש.<sup style="color: gray;">4</sup> ועיין במיוחס להר"ש על התו"כ הנ"ל, קט"ו ע"ב.
(ג) <small>3.</small> <b>אחד שירש וכו'. </b>כנראה שהמוקף בא מגליון שרצה לתקן ע"פ כת"י שהיה בו נוסח ד וכי"ע. ועיין מ"ש לעיל.
<h3>הלכה ב</h3>
(א) <small>4.</small> <b>כיצד חייב בחומש וכו'. </b>כפו"פ פ"מ עמ' תקנ"ב. ובתו"כ בחוקותי פי"ב סה"י הנ"ל: יוסיף עליו, שיהא הוא וחומשו חמשה, ולפ"ז מוסיף רבע, ויחד עם הקרן הם חמשה רבעים. וכן סותם בתו"כ בכ"מ שנזכר חומש. וכן בירושלמי תרומות רפ"ו. ובבבלי ב"מ נ"ד א': כתנאי, ויסף חמישיתו עליו, שיהא הוא וחומשו חמשה, דברי ר' יאשיה. ר' יונתן אומר חמישיתו חומשו של קרן. ובספרי נשא פי' ג' עמ' 6: וחמישיתו יוסיף עליו, עד שיהיה הוא וחומשו חמשה. ולפי סוגיית הבבלי הנ"ל ברור שהכוונה לחומש מלבר, כנ"ל. וכן יוצא מסתם משנת ערכין פ"ח מ"ג, כפי שהוכיחו בבבלי שם וכן פסקו הגאונים (שאילתות קרח פי' קי"ט) ושאר פוסקים.<sup style="color: gray;">5</sup>
(ב) <small>5.</small> <b>הפודה בשקל וכו'. </b>וכ"ה בד ובקג"נ. ובכי"ע: פודה בסלע וכו'. וקרוב לוודאי בעיני שגי' כי"ע "מתוקנת", וקשה לשבש נוסחא קשה המקויימת ע"י קג"נ וד. ולא עוד אלא שאינו מתקבל על הדעת כלל שמי שהוא יכניס לכאן "שקל" שלא נזכר כאן כלל. אבל מאידך גיסא גירסת כי"ו אינה מובנת כלל. ומתוך העניין ברור שלר' אלעזר בר' שמעון נותן חומש מלגיו, כלומר, מוסיף על הקרן חמישית הקרן שהן ביחד שש חמישיות.<sup style="color: gray;">6</sup> ובספרי נשא הנ"ל (ברוב הנוסחאות): משום ר' יאשיה אמרו חומשו של סלע. וגם גירסא זו קשה, וכי מאן דכר שמיה של סלע שם.<sup style="color: gray;">7</sup> אבל בד"ר שם: משום ר' יאשיה אמרו חומשה שלם לעולם. ובדרך השערה נ"ל שצ"ל: חומשה שלמעלה, כלומר, חומש שמוסיף על חמש החמישיות שבקרן (והוא חומש מלגיו שבבבלי), בניגוד לחומש שלמטה שהוא חומש מתוך כל הפדיון, כלומר, חלק אחד מתוך חמשת הרבעים שנותן. ואף לפנינו צ"ל: נותן חומשה שלמעל' (ונשתבש: שלסלע),<sup style="color: gray;">8</sup> ור' אלעזר בר"ש מפרש: ויסף חמשיתו עליו, כלומר, חמישית הקרן יוסיף עליו מלמעלה.
(ג) <small>6.</small> <b>אם רצה לדקדק וכו'. </b>כלומר, אם רצה לדקדק על עצמו יש לו רשות לחלל כסף על כסף ונחושת על נחושת, מפני שמטבע רעה לגבי יפה היא כמו פירות לגבי כסף. ואעפ"י שאמרו (ב"מ פ"ד מ"ו, ועיין לעיל פ"ג ה"ו): ונותנה למעשר שני ואינו חושש, שאינו (כלומר, המסרב לקבל סלע רעה שלא חסרה כשיעור) אלא נפש רעה, מ"מ אם רצה לדקדק על עצמו לתת למע"ש סלע יפה, מותר לחזור ולחלל את הרעה על היפה.
(ד) <b>על הטריסית וכו'. </b>רוב הבלשנים סוברים שטריסית היא tressis, מטבע בת שלשה אסרים. וכנראה שכאן הכוונה לטריסית של נחושת.
<h3>הלכה ג</h3>
(א) <small>7.</small> <b>מערימין על מעשר שני וכו'. </b>במשנתנו פ"ד מ"ד: מערימין על מעשר שני כיצד? אומר אדם וכו'. ופירשו בירושלמי שמערימין עליו לפוטרו מן החומש, מפני שכתוב בו ברכה. ובפיה"מ (תמורה רפ"ה): ותחבולת ההיתר תקרא הערמה, ושאינו להיתר תקרא מרמה.
(ב) <small>8.</small> <b>ולשפחתו העברים וכו'. </b>ואעפ"י שאין אמה עבריה אלא בקטנותה, העמידוה בבבלי (גיטין ס"ה א') במעשר דרבנן. ועיין בירושלמי בסוגיין ובמקבילות. ובתו"כ בחוקותי (פי"ב ה"י, קט"ו ע"ב): איש פרט לקטן. או יכול שאני מוציא<sup style="color: gray;">9</sup> בן ט' שנים ויום אחד, ת"ל ואם גאל יגאל. וכתב הראב"ד והמיוחס להר"ש: ויש מי שאומר דלענין פדיון מעשר הלכתא גמירי להו דבן תשע שנים ויום אחד פודה אותו, ואסמכוה רבנן אקרא. ועיי"ש שהעירו על הבבלי בגיטין הנ"ל. ועיי"ש בתוספ' ד"ה ופדו. אבל הר"מ (פ"ה מה' מע"ש ה"ח וה"ט) פסק כמסקנת הבבלי.
(ג) <small>8-9.</small> <b>הילך מעות האילו ופדה בהן וכו'. </b>וכ"ה גם בקג"נ. ובמשנתנו הנ"ל: הילך מעות אלו ופדה לך וכו'.<sup style="color: gray;">10</sup> ולפי גירסת המשנה פירושה שנותן להם את המעות במתנה, כדי שיפדו את המע"ש לעצמם, כלומר, שיתחללו הפירות על המעות שלהם, והם יאכלו את המעות בקדושת מעשר (ואם ירצו יחזירו לו את המעות), והפירות שברשותו חולין. ובירושלמי שם: מה נן קיימין, אם בשאמר לו צא ופדה לי (כלומר, שנותן לו את המעות כדי שיפדה את המעשר לבעה"ב ויחזיר לו את המעות) שלוחו הוא.<sup style="color: gray;">11</sup> צא ופדה לך (כלומר, שנותן לו את הפירות ואת המעות שיפדה לעצמו), שלו הן (כלומר, הרי הוא כאילו קבל את המעשר במתנה, שהוא חייב בחומש כשפודהו). אלא כי נן קיימין. בשאמר לו פדה <b>לך</b> משלך (כלומר, שנתן לו את המעות במתנה, ולא את הפירות, הרי חבירו או בנו פודה לעצמו משלו), פדה לך משלי (כלומר, או כשנתן לו את הפירות במתנה כלהלן, והוא פודה ממעות בעה"ב). ותני כן פדה לך<sup style="color: gray;">13</sup> משלך, פדה לך משלי, אינו מוסיף חומש. א"ר יוחנן כל מעשר שאינו הוא ופדיונו משלו אינו מוסיף חומש.<br/>אבל בבבלי גיטין הנ"ל מעתיק: הא לכם מעות הללו ופדו בהן מעשר שני וכו'.<sup style="color: gray;">14</sup> ואין ספק שכן גרסו במשנתנו, וכ"ה באמת במשנה בקטע מן הגניזה (לפי פורת לשון חכמים עמ' 166): ופדה בהם את המעשר זה (ועיין גם מאירי קידושין עמ' 185). וכן היה גם לפני הירושלמי, ולפיכך שאלו: מה נן קיימין וכו'. ונוסחאות שלנו של המשנה תוקנו ע"פ פתרון הירושלמי. והנכון הוא בקטע מן הגניזה של המשנה ובפיסקא של הבבלי ובנוסח התוספתא כאן.
(ד) <small>9.</small> <b>אבל לא יאמר לו וכו'. </b>וכ"ה בד ובקג"נ. ובכי"ע: ובלבד שלא יאמר וכו'. וכן מעתיקים בר"ש וברא"ש פ"ד מ"ד.
(ה) <b>פדה לי בהן וכו'. </b>שהרי הפירות שלו הן, ואם אחר פודה בשביל בעה"ב במעות של בעה"ב, הרי הפירות והפדיון של אחד הם, וחייב בחומש, כמפורש בירושלמי הנ"ל. וכן פסק הר"מ בפ"ה ה"ח.
(ו) <small>9-10.</small> <b>אמ' ר' יהושע בן קרחה וכו'. </b>בירושלמי פ"ד ה"ה, נ"ה ע"א, סתם: בראשונה היו עושין כן במעות וכו'. כלומר, כלעיל, וכמשנה ד' בפירקין. וכן במ"ה אמרו: היה עומד בגורן ואין בידו מעות וכו'. ואמרו בבבלי (ב"מ מ"ו א'): טעמא דאין בידו מעות, הא אם יש בידו מעות ליקני להו (כלומר, את המעות) במשיכה ופריק, דהכי עדיף דהוה ליה נכרי. אבל משרבו הרמאים התחילו לזכות את הפירות ולא את המעות.
(ז) <small>10.</small> <b>משרבו הרמיין וכו'. </b>בירושלמי הנ"ל: היו נוטלין אותן (כלומר, את המעות) ובורחין. התקינו שיהו עושין בפירות. כלומר, שאין הם כל כך נוחים לתפיסה ולבריחה.
(ח) <small>11-12.</small> <b>הרי הן מחוללין על פירות וכו'. </b>וכ"ה בד ובכי"ע. אבל הנכון הוא בקג"נ: מחוללין על המעות שיש לי בתוך הבית. וכן הגיה בח"ד מדעתו. וכ"ה במשנתנו פ"ד מ"ה. ובירושלמי הנ"ל חסר כ"ז.
(ט) <small>12.</small> <b>ובלבד שלא יאמר לו וכו'. </b>כלומר, אסור לו לבעה"ב לחלל את הפירות שנתן במתנה, לפני שזיכה אותם למקבל בקניין גמור, שהרי אחרת יתחייב בחומש. (מנחת בכורים, אלא שנדחק מאד לפרש את הרישא לפי גירסת הספרים).
(י) <small>13.</small> <b>עד שיזכם בעל הבית וכו'. </b>כלומר, לא יחלל לפני שיזכה בעה"ב את הפירות לתוך יד המקבל (הנ"ל).
(יא) <b>עד שישכור לו וכו'. </b>וכ"ה בד. ובקג"נ ובכי"ע לנכון: שישכיר לו וכו'. כלומר, אם הוא חושש שהמקבל יברח עם הפירות, יכול להשכיר לו את מקום הפירות בגורנו, ולא ימסרם לידו. ובירושלמי הנ"ל: אף על פי כן היו נוטלין אותן (כלומר, אף את הפירות) ואוכלין אותן. התקינו שיהא מזכה לו אחד מעשרה לקרקע, כלומר, ומקנה את הפירות אגב קרקע. וזהו מעין התוספתא כאן (הנ"ל).
<h3>הלכה ד</h3>
(א) <small>14.</small> <b>מפקיד אדם וכו'. </b>וכ"ה הסדר בד ובקג"נ. ובכי"ע סדר אחר, עיין בשנו"ס.
(ב) <b>מעשר שיני שלו אצל חבר וכו'. </b>וכן בד: שלו אצל חברו של דמאי וכו'. וצ"ל: שלו[דיי] (=של וודאי) אצל חבר, ושל דמאי וכו'. וכן בקג"נ: מעשר שני שלודאי אצל חבר וכו'. וכ"ה בכי"ע, ובר"ש וברא"ש טבול יום פ"ד מ"ה. וכן היתה הגירסא לפני הר"מ בפ"ג מה' מע"ש ה"ח.<br>אבל בהשגות שם: בתוספתא במ"ש פ"ד מפקידין מ"ש של דמאי אצל חבר, ושל ודאי אצל עם הארץ וכו', של דמאי אין מפקידין אותו אצל עם הארץ, מפני שמיקל בו וכו'. ולעיל דמאי (פ"ד הכ"ה): מפקידין תרומה אצל ישראל עם הארץ, ואין מפקידין תרומה אצל כהן עם הארץ, מפני שלבו גס בה. והיא כעין סברת הראב"ד. אבל לא מצאתי חבר לגירסת הראב"ד בשום נוסח.
(ג) <small>15-16.</small> <b>אפי' חבר אין מפקידין אצלו וכו'. </b>וכן פסק הר"מ הנ"ל. ובהשגות הנ"ל: אבא חילפי בן קרויא אומ' בראשונה היו עושין כן, חזרו לומר אפי' חבר אין מפקידין אצלו, שאי אתה יודע מי עומד אחריו וכו'. ועם כל זה אין דעתי נוחה הימנו אלא במעות שהוא פקדון ארוך, ויש לחוש שמא ימות, ואין ידוע מי יעמד אחריו, אבל בפירות שאינן לזמן ארוך כולי האי לא חיישינן.<br/>ולכאורה הברייתא תמוהה, ולמה חיישינן במע"ש יותר מתרומה (עיין לעיל דמאי פ"ד הכ"ח הנ"ל). ונראה שמדברים במע"ש אחר החורבן שאי אפשר היה לאכלו בירושלים,<sup style="color: gray;">15</sup> והיו מפקידים אותו לזמן ארוך, בתקוה שיבנה הבית, ולפיכך חששו שמא ימות החבר ובנו לא יהא כמותו.<br/>ולגירסת הראב"ד לעיל, שמדברים כאן בפקדון של דמאי אצל חבר, הדברים פשוטים יותר, שהרי דמאי אין לו ביעור (דמאי פ"א מ"ב), ויהא ביד הנפקד עד שירקב או עד שיבנה המקדש. ואפילו לגירסתנו שמדברים בוודאי, אפשר שבזמן הזה לא היו מתבערים הפירות אלא נגנזים, כשיטת הר"ש והרא"ש בפ"ה מ"ז. ובכל אופן אנו יודעים מירושלמי תענית (פ"א ה"ד, ס"ד ע"ב) שהיו מפקידין דמי מע"ש לזמן מרובה,<sup style="color: gray;">16</sup> ולפיכך הזהירו שמוטב שיגנוז אדם בעצמו את המע"ש, ולא יפקידנו אצל אחר.<sup style="color: gray;">17</sup>
<h3>הלכה ה</h3>
(א) <small>16.</small> <b>נתן לו את הקרן וכו'. </b>וכ"ה בד ובכי"ע. ובקג"נ מטושטש, אבל ברור שאף שם היתה הגירסא כן, כפי שמוכח שם מן הסיפא: <b>לו</b> את החומש. וכ"ה בבבלי ב"מ (נ"ד א') בכי"מ, ויש כאן אשגרה מברייתא שדיברה בהקדש, עיי"ש להלן בבבלי ובתוספ' שם ד"ה מכלל. וכאן צ"ל: נתן את הקרן וכו' ולא נתן את החומש וכו'.
(ב) <small>17.</small> <b>ר' ליעזר אומ' יאכל וכו'. </b>וכ"ה בכי"ע ובבבלי הנ"ל. אבל בד ובקג"נ: ר' אליעזר אומר חילל וכו'. והוא כלשון הברייתא להלן בבבלי שם לעניין הקדש. ומתוך הבבלי הנ"ל מוכרח כגי' שלפנינו, שהרי הסיקו שם: דכולי עלמא חומש לא מעכב, והכא בחיישינן לפשיעותא קמיפלגי וכו', כלומר, גזרו עליו שלא יאכל לפני שנתן את החומש, כדי שלא יפשע. ועיין בבלי ברכות מ"ז ב', ומ"ש במסה"ת, וכן פסק הר"מ (בפ"ה מה' מע"ש הי"ב) ואפילו בשבת, לא יאכל. ועיין להלן.
(ג) <b>וחכמים או' לא יאכל. </b>וכ"ה בכי"ע. ובבבלי הנ"ל: ר' יהושע אומר לא יאכל. ובד: וחכמים אומר' לא חילל. וכן כנראה היתה הגירסא גם בקג"נ (הקטע מטושטש כאן), עיין מ"ש לעיל. ובירושלמי (מע"ש פ"ד ה"ג, נ"ה רע"א; סנהדרין פ"א ה"ב, י"ט ע"א): אמר ר' יוחנן וכו' מעשר שני שפדייו ולא הוסיף חומש הרי זה אינו פדוי וכו', מעשר שני אין לו תובעין, ומשמע שמדרבנן הוא.<sup style="color: gray;">18</sup>
(ד) <b>אמ' ר' נראין וכו'. </b>וכ"ה בד, בקג"נ ובבבלי ב"מ הנ"ל. אבל בכי"ע: אמר ר' יוסי נראין וכו'. וכ"ה בבבלי בכתי"י בברייתא שלהלן שם (לעניין הקדש).
<h3>הלכה ו</h3>
(א) <small>18.</small> <b>מי שלא קרא שם לתרומת מעשר וכו'. </b>וכ"ה הסדר והגירסא בד ובקג"נ. ופירושו, שהפריש תרומת מעשר ולא קרא לו שם. והברייתא נסמכה לפ"ד מ"ז,<sup style="color: gray;">19</sup> ועיין בס' משנה ראשונה למשנתנו שם. ובכי"ע גורס כאן (והסדר שם אחר, עיין בשנו"ס): מי שלא קרא שם למעשר שיני של דמאי וכו'. והיא היא, והכוונה אחת שהפריש ולא קרא שם (למע"ש או לפדיון), עיין במשנתנו הנ"ל.
(ב) <small>19.</small> <b>ר' ליעזר אומ' יאכל וכו'. </b>וכ"ה בד ובקג"נ. ובכי"ע: חילל וכו'. וסובר ר' אליעזר שהקילו בדמאי, ובדיעבד סגי בהפרשה גרידא, ואינו צריך לקרוא שם אעפ"י שאין בו טרחה (עיין רש"י מכות ט"ז סע"ב), אבל בוודאי צריך לקרוא שם, כר' יהודה במשנתנו פ"ד מ"ז ולהלן הי"ד.
(ג) <b>וחכמים או' לא יאכל. </b>וכ"ה בד ובקג"נ. וסוברים החכמים שגם בדמאי לא נתקדש, כשיטת ר' יהודה הנ"ל בוודאי. ובכי"ע: לא חילל. והיא היא, עיין מ"ש לעיל, אבל עיין מ"ש להלן.
(ד) <small>19-20.</small> <b>נראין דברי ר' ליעזר בשבת וכו'. </b>ר' יוסי לשיטתו, במשנתנו הנ"ל ולהלן שו' 60, שאפילו בלי קריאת שם נתקדשו, ולפיכך בשבת אפילו לכתחילה אינו צריך לקרוא שם אחרי ההפרשה שבע"ש (כדי שלא יבוא לקריאת שם לפני ההפרשה).
(ה) <small>20.</small> <b>ודברי חכמים בחול. </b>משום מהו מפסיד אם קורא שם, ואח"כ יאכל. אבל לגירסת כי"ע בדברי חכמים "לא חילל" קשה, ולמה יחמיר ר' יוסי בדמאי יותר מבוודאי. ועיין בתיו"ט פ"ד מ"ז שהסיק שבמע"ש אין צורך שיהיו עסוקים באותו עניין. ומ"מ למדנו מכאן שלא אמר ר' יוסי במשנתנו הנ"ל "דיו" אלא בדיעבד שכבר אכל את הפירות (או בשבת),<sup style="color: gray;">20</sup> אבל לכתחילה מהו מפסיד אם יקרא לו שם. ולהלן שו' 60 הלשון בדברי ר' יוסי הוא: נתקדשו, כלומר, בדיעבד חלה עליהם קדושה בהפרשה גרידא בלי קריאת שם, עיין מש"ש. ועיין ר"מ רפ"ד מה' מע"ש ומ"ש להלן שו' 60.
<h3>הלכה ז</h3>
(א) <b>שני אחין וכו'. </b>ר"מ פ"ה מה' מע"ש הי"א, סמ"ג עשין קל"ו, ר' ע"ג.
(ב) <small>20-21.</small> <b>אב ובנו. </b>וכ"ה במקבילות ובר"מ הנ"ל בכתי"י (ועיין גם במעשה רוקח במקומו). ועיין במשנתנו פ"ד מ"ד.
(ג) <small>21.</small> <b>ונותנין זה לזה וכו'. </b>ר"מ פ"ו מה' מתנות עניים הי"ג.
(ד) <small>22.</small> <b>מה אילו היו שניהם וכו'. </b>בירושלמי פאה פ"ה ה"ד, י"ט ע"א (כגי' שרי"ר, 39): אמרנו לו מנ' (=מניין) אם וכו'. ואפשר לפרש שגם החכמים לא אמרו כן אלא בשהיו שניהם עניים. וכן פירש הר"ש (פאה פ"ה סמ"ה): אב ובנו דקאמר תנא קמא בשניהם עניים. אבל בר"מ הנ"ל מפורש: אב ובנו איש וקרובו וכו' שהיה אחד מהן עני נותן לו האחר מעשר עני שלו. ועיין מה שהאריך בזה בפאת השלחן סי' י"ב ס"ק י"א, אות י"ח. ועיין באהצו"י פאה עמ' 49.
(ה) <small>23.</small> <b>שכדברי ר' שמעון בן לעזר. </b>וכ"ה בד. אבל בקג"נ ובכי"ע: ר' שמעון בן אלעזר אומר וכו'. ולפ"ז הסיפא היא מדברי ר"ש בן אלעזר. והנכון כלפנינו. וכן מפורש בירושלמי (פ"ד ה"ד, נ"ה ע"א, עירובין פ"ז ה"ו, כ"ד ע"ג; קידושין פ"א ה"ג, ס' ע"א): ר' שמעון בן אלעזר אומר משום ר' מאיר אשתו פודה לו מעשר שני (כלומר, מפני שאין ידה אשה כיד בעלה). ובבבלי קידושין כ"ד א': אין אשה פודה מעשר שני בלא חומש. ר"ש בן אלעזר אומר משום ר' מאיר אשה פודה מעשר שני בלא חומש וכו'. אמר אביי איפוך. רבא אמר לעולם לא תיפוך וכו'. אבל מן הסיפא להלן ברור שרשב"א סובר שאשה פודה מע"ש לבעלה בלא חומש.
(ו) <b>אשתו אין פודה לו וכו'. </b>כנראה שצ"ל: [וחכמים אומרים] אשתו וכו'. ובירושלמי הנ"ל: דתני אשתו אינו פודה לו מעשר שני, ר' שמעון בן אלעזר אומר וכו'. וכ"ה הסדר בבבלי שהעתקנו לעיל. ומסתימת לשון משנתנו פ"ד מ"ד מוכה שאין אשה פודה מע"ש לבעלה בלי חומש, ואפילו מממון שנתן לה בעלה במתנה.<sup style="color: gray;">21</sup> ועיין בס' משנה ראשונה למשנתנו הנ"ל. ועיין ר"מ פ"ה מה' מע"ש הי"א וה"ב וברדב"ז שם.
(ז) <small>25-26.</small> <b>שאין נותנין לה מעשר עני. </b>שהרי חייב במזונותיה, ואינו יכול לפרוע את חובו במתנות עניים. ועיין במשנת נגעים פי"ד מי"ב.
<h3>הלכה ח</h3>
(א) <small>26.</small> <b>מפרישין תרומת מעשר וכו'. </b>כלומר, אם ע"ה בקש את החבר שיפריש לו תרומת מעשר על פירותיו, מותר לו לחבר לעשות כן, ואעפ"י שהוא עושה תקלה לבאים אחריו שמא יקנו מן ע"ה הרבה פירות, ויפרישו מן המתוקן על שאינו מתוקן, כלומר, מן הפטור על החיוב. ועיין בירושלמי דמאי פ"ג ה"ב ובפ"מ שם, ולפי פשוטו לא כיון הירושלמי שם לברייתא כאן. ועיין לעיל פ"ג שו' 22 ואילך.
(ב) <small>27.</small> <b>הוציא פירות מתוך ביתו וכו'. </b>ר"ש ורא"ש טבול יום פ"ד מ"ה (בדפוסים שלפנינו חסר, עיין מ"ש להלן שו' 30) בשינוי סדר הבבות.
(ג) <small>28.</small> <b>לא הפריש אלא וכו'. </b>וכ"ה בד. ובכי"ע: ולא הפריש אלא וכו'. אבל בקג"נ כנראה (הכתב מטושטש, אבל עדיין ניכרות האותיות "יפ"): לא יפריש אלא וכו'. וכ"ה בר"ש וברא"ש הנ"ל.
(ד) <b>עד מקום שהוא לוקח וכו'. </b>כלומר, הזקתו של ע"ה שלא הפריש אלא עד מקום שהוא לקח את הפירות ונתן לחבר לתקנן. אבל השאר בחזקת שאינן מתוקנין, ונמצא שאם יקח ממנו אחר יהיו לו חולין וספק טבל מעורבין זה בזה, ועיין לעיל פ"ג שו' 57.
<h3>הלכה ט</h3>
(א) <small>28-29.</small> <b>מחללין מעשר שני על מעות עם הארץ וכו'. </b>וכ"ה בד ובקג"נ. אבל בכי"ע: על פירות עם הארץ וכו'. ובר"ש וברא"ש הנ"ל: מחללין מעשר שני על מעות עם הארץ, ואף על פירות עם הארץ וכו'. ואף כאן הכוונה כנ"ל שמחללין לע"ה מע"ש מקצת פירותיו, אעפ"י שע"ה עדיין נשאר בחזקתו שלא תקן את השאר ונמצא עושה תקלה לבאים אחריו, כלעיל.
(ב) <small>29-30.</small> <b>הוציא מעות מתוך ביתו וכו'. </b>וכ"ה בד ובקג"נ. אבל בכי"ע: מתוך אפונדתו וכו'. וכ"ה בהשגות הראב"ד פ"ה מה' מע"ש הי"ג ובר"ש וברא"ש הנ"ל.
(ג) <small>30.</small> <b>לא חילל אלא וכו'. </b>וכ"ה בד ובהשגות הנ"ל. ובקג"נ מטושטש. ובכי"ע: לא יחלל, וכ"ה בר"ש וברא"ש הנ"ל. והנכון כלפנינו, ופירושו שחזקתו שלא חילל אלא עד מקום שלקח ונתן לחבר וכו', כמו ברישא גבי תרומת מעשר. והראשונים ז"ל הר"ש והרא"ש בטבול יום פ"ד מ"ה העתיקו את הברייתא כאן, וכנראה שפירשוה ע"פ משנת טבול יום שם, ועיין גם בהשגות הנ"ל ובר"מ שם, ולא זכיתי לעמוד על פירושם (עיין מ"ש בס' משנה אחרונה טבול יום שם).<br/>ומכיוון שדברי הר"ש שם לקו בחסרון בדפוסים, וגם ברא"ש שם לא נזכר כלל מזה, הריני מעתיק את סוף דברי הר"ש מבעל מלא"ש במקומו (וכ"ה אות באות גם בחזון נחום שם): "דקתני מחללין מעשר שני וכו' הוציא מעות מתוך אפונדתו ואמר לו חלל על מעות אלו, לא יחלל אלא עד מקום שלוקח. ופורט<sup style="color: gray;">22</sup> לו דינר לאלתר. הוציא פירות מתוך ביתו ואמר לו הפרש על אלו לא יפריש אלא עד מקום שהוא לוקח. הר"ש והרא"ש ז"ל". ותמה עליהם במלא"ש שם: צ"ע מה מקשין מן התוספתא לגרסא דגרסי' בספרי הדפוס בפ"ג דתוספתא דמע"ש שההלוקות הפוכות שם,<sup style="color: gray;">23</sup> ועוד שאין שם מלות אף על פירות עם הארץ.<sup style="color: gray;">24</sup>
(ד) <small>30-31.</small> <b>ופורט לו דינר לאלתר. </b>כלומר, מיד אחרי שחילל מע"ש על מעותיו, ואינו חושש שמא נתן לו הע"ה דינר ממעות מע"ש.
(ה) <small>31.</small> <b>אם מחמת החוב מותר וכו'. </b>וכ"ה בד ובכי"ע, ופירושו, שאם שלם לו הע"ה חוב לאלתר בדינר, מותר לקבל ממנו, מפני שלא נחשד לפרוע חובו בכסף מע"ש, אבל אם נתן לו בהלואה דינר מיד אחר חילולו, יש לחשוש שמא הלוה לו ממעות מע"ש, וע"ה אינו יודע שמעות מע"ש אסור להלוותן, וחושב שהמעות שיחזיר לו הלוה אח"כ יהיו מע"ש. ועיין מ"ש לעיל פ"א שו' 3–4. (מנחת יצחק).<br/>אבל בקג"נ: אם מחמת חוב אם מחמת<sup style="color: gray;">25</sup> מלוה הרי זה אסור. וכן בהשגות הנ"ל: אי משום חוב אי משום מלוה אסור. ולפי גירסא זו אסור בשניהם,<sup style="color: gray;">26</sup> אבל שלא במקום חוב ומלוה לא נחשד לרמות את החבר לתת לו דינר של מע"ש במקום חולין.
(ו) <small>31-32.</small> <b>עד שילך לתוך ביתו וכו'. </b>ולא אסרו אלא לאלתר, שהרי יודע שבוודאי יש לו לע"ה מע"ש בתוך אפונדתו, אבל לאחר זמן אין להחזיק את מעותיו בכסף מע"ש. ועיין בס' משנה אחרונה טבול יום פ"ד מ"ה.
(ז) <small>32.</small> <b>קטן שמוכר בשוק וכו'. </b>כלומר, מוכר פירות וביניהן גם מע"ש שמוכר אותו כדי שתחול הקדושה על הכסף שהוא מקבל (והוא מותר, עיין להלן הערה 35).<sup style="color: gray;">27</sup> ושמא צ"ל כאן: סטון מוכר וכו', כלומר, סיטון ע"ה שמוכר בשוק וכו'.
(ח) <small>33.</small> <b>נתן לו טריסית וכו'. </b>וכ"ה בד. ובכי"ע: נותן לו וכו' (ובקג"נ מטושטש), ופירושו כשהלוקח נותן לו טריסית בעד הפירות, בין שהמטבע עדיין ביד הלוקח, בין שהוא כבר ביד המוכר וכו', יכול לחלל עליו את המעשר שמוכר.
(ט) <small>33-34.</small> <b>בין שהוא בא באונקלי. </b>בד: בין שהיא באונקולי'. ובכי"ע: ובין שהוא בו באונקלי. אבל בקג"נ לנכון: בין שהוא באינפלי (האותיות "אי" של מלה זו מטושטשות), כלומר, ואפילו נתן כבר את הדינר לתוך האינפלי,<sup style="color: gray;">28</sup> יכול גדול לחלל עליו את המע"ש שמכר.
(י) <small>34.</small> <b>ונפל מפריש עליו והולך. </b>המלה "ונפל" ליתא בשום נוסח, ובד: מפריש עליו והולך וחוזר ומביאו. והמלים "חוזר ומביאו" ליתא בשום נוסח, והן באשגרה מלמטה. ובכי"ע כאן מוסיף: ונטל הימנו רשות מפריש עליו והולך. ובקג"נ (ואני משלים במרובעים את המלים המטושטשות): נט[ל ממנו] רשות<sup style="color: gray;">29</sup> מפריש עליו<sup style="color: gray;">30</sup> והולך. וכנראה שכצ"ל אף לפנינו: ונטל [הימנו רשות] מפריש עליו והולך. כלומר, אעפ"י שאין שליחות לקטן, אבל בנידון דידן<sup style="color: gray;">31</sup> מספיק אם יעשה כן מדעתו של קטן בנטילת רשות ממנו, וייעשה כקטן שסמך אצל בעה"ב, עיין לעיל תרומות פ"א הי"ב ומש"ש עמ' 304. ולפי הגהתנו לעיל: סיטון שמוכר בשוק וכו', הברייתא מתפרשת כפשוטה.
(יא) <b>נטל הימנו דינר וכו'. </b>וכ"ה בד. וכן בקג"נ: נטל ממנו וכו'. ובכי"ע: ופורט לו דינר וכו'. ובפירושו נראה שנוטל מן הקטן (או מן הסיטון, לפי הגהתנו המשוערת לעיל) דינר (אחרי שחלל לו מע"ש), ואינו חושש שמא נתן לו בחזרה אותו הדינר שכבר הפריש עליו. ובקג"נ מוסיף: נטל ממנו טריסית מפריש עליו והולך, ופירושו כנ"ל.
(יב) <small>34-35.</small> <b>ולא עוד אלא שאדן מוציא וכו'. </b>כלומר, ולא זו בלבד שסומך על הקטן (או על הסיטון, עיין מ"ש לעיל) כשנתן לו דינר ע"מ להפריש עליו, אלא אפילו אם הוציא אדם דינר מתוך ביתו ע"מ להפריש עליו את המעשר שקונה מן הקטן (או מן הסיטון, עיין לעיל), מותר לו אח"כ להחזיר את מעות המעשר לקטן ולומר לו על זה חללתי. והטעם הוא שמכיוון שהקטן יודע בטיב משא ומתן (מוכר פירות בשוק) אפשר להאמין לו שלא יחליף את הדינר. וכל הפירושים שכתבנו בברייתא זו לא יצאו מגדר שמא ואולי. ועיין מ"ש בפירוש הקצר.
<h3>הלכה י</h3>
(א) <small>36.</small> <b>לקח הימנו עשרה דינרין וכו'. </b>לפי הגהתנו לעיל ברישא: סטון המוכר בשוק וכו', ברייתא זו דבוקה לשלפניה, והכוונה שלקח מן הסיטון עשרה דינרין כדי לחלל עליו את כל המע"ש שבפירותיו המרובים. ולפי הגירסא שלנו "קטן" צריך לפרש שהברייתא חוזרת לריש ה"ט, כלומר, שלקח מן העם הארץ עשרה דינרין כדי לחלל עליהן מע"ש. ובכל אופן מן הכמויות שנזכרו בברייתא כאן משמע שבסיטון אנן קיימין.
(ב) <small>36-37.</small> <b>לא יחלל על כולן וכו'. </b>כלומר, לא יחלל על כולן בבת אחת, כדי שלא להפחיד את הע"ה שעשה את כל הזהב מע"ש, אלא מחלל אחד אחד.
(ג) <small>37.</small> <b>לקח ממנו עשרה כורין וכו'. </b>בהוצ' צוקרמנדל נשמטה בבא זו בטעות, אבל היא ישנה גם בכי"ע (עיין בתיקונים של צוק' עמ' 105, ויש שם ט"ס בציון).
(ד) <small>40.</small> <b>שלא להפחיד את השוק וכו'. </b>בד ובכי"ע לנכון: שלא להפחית וכו'. ובקג"נ: שלא לדחות(?) וכו'.<sup style="color: gray;">32</sup> והתוספתא נותנת כאן טעם לכל הבבות שלמעלה, שאם יפריש לע"ה הרבה פירות בבת אחת, הרי ירצה למוכרן כדי שיתחלל המעשר על הכסף. ומכיוון שאינו יכול להשתמש בכסף לצרכיו אלא צריך להעלותו לירושלים יפחת השוק בעיניו וימכרן בזול, ונמצא מע"ש מפסיד. ועיין בפירוש הרד"ל לפרקי דר"א פל"ט, צ"ג ע"א, הע' מ"ה.
<h3>הלכה יא</h3>
(א) <small>40-41.</small> <b>מוכר מעשר שני לשם חולין וכו'. </b>כ"ה בד ובכפו"פ פ"מ עמ' תקמ"ח, וכ"ה גם בקג"נ.<sup style="color: gray;">33</sup> ובכי"ע: המוכר מעשר וכו'. והנכון כלפנינו, ופירושו שאם אין לו כסף לפדיון, מוכר את המעשר לשם חולין בכסף, והוא מתחלל על הכסף,<sup style="color: gray;">34</sup> ולא ימכרנו לשם מעשר, מפני שהלוקח ירצה לקנותו בזול, ונמצא המע"ש נפגם ומפסיד. והלכה זו דבוקה לשלפניה, עיין מ"ש לעיל. ובירושלמי (פ"ד ה"א, נ"ד ע"ד): תני אין פודין מעשר שני לשם שני אלא לשם חולין. ר' שאול בעי הגע עצמך שהיו הכל יודעין בו שהוא שני? אפילו כן. ופי' הרש"ס (ס"ג רע"א) והגר"א לפי פשוטו, כמו שכתבנו לעיל.<sup style="color: gray;">35</sup> וע"ז תמה ר' שאול ושאל, ומה נעשה אם כולם יודעים שהוא שני? והסיק בירושלמי: אפילו כן, כלומר, אפילו כן לא יזכיר שהוא מוכר את המעשר, משום זלזול.<sup style="color: gray;">36</sup>
(ב) <small>41.</small> <b>מפני שפוגם את המעשר. </b>בהשגות פ"ד מה' מע"ש ה"ד (והובאו גם בכפו"פ הנ"ל): ולפי התוספתא לא נאמר אלא שלא לפגום את המעשר, מפני שדמי המעשר פחותים מדמי חולין. ועיין מ"ש לעיל בסמוך.
(ג) <small>41-42.</small> <b>יש לו חולין ומעשר שני וכו'. </b>כלומר, שהיו לו שתי קופות באחת מהן חולין ובאחת מהן מע"ש ונתערבו לו, ואינו יודע איזו היא של חולין ואיזו היא של מע"ש, ואין לו כסף לפדות את המע"ש בכל מקום שהוא, והוא רוצה למוכרו כדי שיתחלל על הכסף.
(ד) <small>42.</small> <b>מוכר ראשון ראשון וכו'. </b>כלומר, אל ימכור את שניהם בבת אחת, אלא מוכר את הראשון ונותן את דמיו באונפלי,<sup style="color: gray;">37</sup> ואח"כ מוכר את השני ונותן את דמיו באונפלי אחרת. ולוקח את המעות של אחת מהן ומפרישן לשם מעשר, ומתנה אם הן כסף של המעשר הרי שפיר, ואם לאו הדמים השניים מחוללין עליו. והוא צריך לעשות כן, מפני שאפשר שאין כאן חילול כלל (אם במקרה נטל את דמי המעשר), ואם לאו, הרי מחללין כסף על כסף מדוחק. אבל לא יערבב את הדמים יחד, שהרי אם ערבבן, בוודאי יש בידו חולין, ונמצא מחלל כסף על כסף בוודאי. ועיין לעיל פ"ב שו' 19 ומש"ש. ועיין מ"ש בתס"ר ח"ב סוף עמ' 109, והם דברים בטלים.
(ה) <small>43.</small> <b>נתנן כולן בכרך נוטל וכו'. </b>כלומר, שהחולין והמע"ש מעורבין ממש בכרך אחד, ואם ימכרם הרי בוודאי יהיו כאן תערובת של מע"ש וחולין, מוכרן ונוטל את הדמים בכרך אחד, ובורר מהם סכום כפי שווי המעשר, ואילו שרוצה מפריש (כגי' כי"ע, עיין להלן) לשם מעשר, ואמרינן הוברר הדבר למפרע שהדמים הללו קבל לשם מעשר (כחכמים להלן שו' 46), ואין כאן חילול כסף על כסף כלל, וכן מוכח מן הירושלמי, עיין להלן.
(ו) <small>43-44.</small> <b>אלו שרוצה מוכר לשם חולין וכו'. </b>וכ"ה בד. אבל בכי"ע: אילו שרוצה <b>מפריש</b> לשום חולין ואילו שרוצה <b>מפריש</b> לשום מעשר שני. וזו היא גי' נכונה. וכן בירושלמי ע"ז (פ"ה ה"א, מ"ד ע"ג): היה עושה עמו חצי יום באיסור (כלומר, שהיה עושה עם הגוי חצי יום ביין נסך), חצי יום בהיתר (כלומר, וקבל מן הגוי שכר בעד יום שלם, כיצד יעשה?). היה מוכר חולין ושני בכרך אחד, אי זה שירצה חולין יעשה, ושני יעשה. והכא כן. ועיי"ש בפ"מ שנדחק מאד. אבל הפירוש הנכון הוא בנועם ירושלמי לב"מ פ"ו (ל"ה ע"א מן הספר) שהביא את התוספתא שלפנינו ופירשה כנ"ל, וממנה פשט הירושלמי שיכול לקבל שכר בעד כל היום ולהפריש חציו כדמי איסור ויוליכן לים המלח, והשאר מותר.
<h3>הלכה יב</h3>
(א) <small>45-46.</small> <b>ר' יוסה אומ' לא חילל. </b>וכ"ה בירושלמי דמאי פ"ז ה"ה, כ"ו ע"ב. ובבבלי עירובין ל"ז ב': ר' יוסי אומר מחולל. איפוך (כלומר, תני: ר' יוסי אומר לא חילל), ועיי"ש שהסתייעו מן הסיפא להלן. וטעם ר' יוסי הוא, מפני שאין ברירה, ונמצא שלא סיים מקום לדמים ולא חילל. ועיין לעיל פ"ג שו' 58 ואילך ומש"ש.
(ב) <small>46.</small> <b>וחכמים אומ' חילל. </b>בריטב"א עירובין הנ"ל: ר' יוסי אומר חולל. פי' חולל מעכשיו קודם שתעלה הסלע מן הכיס כשתעלה, והיינו דאיכא דין ברירה. וכן מוכח מן הירושלמי והבבלי הנ"ל דמטעם ברירה אתינן עלה, וכן מוכח מעצם הברייתא.<sup style="color: gray;">38</sup> אבל בר"מ פ"ד מה' מע"ש הט"ו פסק: האומר מעשר שני מחולל על סלע שתעלה בידי מכיס זה, על סלע שאפרוט מדינר זהב זה, על פונדיון שאפרוט מסלע זה (להלן הי"ג), ה"ז חילל. וסלע שתעלה בידו, או שיפרוט, תהי מעשר. ועיין במהרי"ק ובכ"מ שם שהקשו, שהרי הר"מ פסק שאין ברירה. ובח"ד כתב: "י"ל דה"ט דהרמב"ם כייל ותני כלהו תרתי בבי (כלומר, הי"ב והי"ג כאן) אהדדי ללמד דהא דקאמר על סלע שתעלה הוי דומיא דסלע שאפרוט וכו", עיי"ש. ובס' ישועות מלכו להגר"י מקוטנא (על הר"מ שם) כתב: "ועוד י"ל למה שכתב הר"ש (מע"ש פ"ה מ"א) דדוקא על למפרע אין ברירה, אבל מכאן ולהבא שפיר דמי, א"כ ניחא שהרי כתב רבינו שתעלה, משמע שאז תהיה מעשר, ובש"ס דקמותיב, היינו משום דמשמע ליה באומר למפרע".<sup style="color: gray;">39</sup> ובפסקי הלכות להגר"ד מקרלין ח"ב, קי"ב סע"ד ואילך, האריך ליישב את דברי הר"מ בטוב טעם, עיי"ש.
(ג) <b>מודה ר' יוסה לחכמים וכו'. </b>וכע"ז אף בבבלי הנ"ל. אבל בירושלמי הנ"ל: מאי טעמא דר' יוסי, שאם אמר על הסלע הישנה ועל הדינר הישן שחילל. ובנוסח הרש"ס שם (לפי הירושלמי הוצ' לונץ, ל"ז ע"א) מוסיף: ומודה ר' יוסי שאם א' על הסלע הישינה (!) ועל הדינר הישן או על סלע חדש או על דינר החדש שחילל. וכנראה שהוא צירוף הרב בעצמו ע"פ הירושלמי והבבלי והתוספתא.
(ד) <small>47.</small> <b>על סלע חדשה שתעלה וכו'. </b>והעמידוה בבבלי בשאין לו שם אלא סלע אחת חדשה, וממילא נמצא שסיים את מקום הסלע.
(ה) <small>48.</small> <b>מודים חכמים לר' יוסה וכו'. </b>ר"מ פ"ד מה' מע"ש הט"ז.
(ו) <small>48-49.</small> <b>על סלע שהיתה ביד בני וכו'. </b>בירושלמי הנ"ל: על הסלע שאטול מיד בני, ועל הדינר שאטול מיד בני וכו'. והיא היא.
<h3>הלכה יג</h3>
(א) <small>50-51.</small> <b>על סלע שאפרוט מן הדינר וכו'. </b>כלומר, מן הדינר של זהב, כמפורש בר"מ פ"ד מה' מע"ש הט"ו הנ"ל. וטעם הר"מ שאינו מכוין לחלל למפרע, אלא מכאן ולהבא, לכשיפרוט, עיין מ"ש לעיל שו' 46. אבל הברייתא עצמה בוודאי מדברת במחלל למפרע, וסתמא כחכמים לעיל. ואנו אומרים שחלק הדינר שקיבל סלע בעדו חלה עליו קדושת מע"ש, ונתחלל על הסלע.
(ב) <small>51.</small> <b>ועל טריסית וכו'. </b>כלומר, על מטבע בן שלשה אסרים, עיין לעיל שו' 6. ובר"מ הנ"ל ניסח: על פונדיון שאפרוט מסלע זה וכו'.
(ג) <small>52.</small> <b>נותן אדם לחברו טריסית וכו'. </b>כלומר, בדמאי מחללין אפילו מריוח כסף על כסף ונחושת על נחושת, כמפורש להלן.
(ד) <small>53.</small> <b>צפורית ונוטל הימנו גוברית. </b>השלמתי את המלה "צפורית" ע"פ כי"ע. ושם: נוטל הימנו טבירית, וגם לפנינו צ"ל: טברית (הטי"ת נפרדה ל"גו").
(ה) <b>דינר ונוטל הימנו שני פנדיונין. </b>לכאורה היה נראה שצ"ל לפנינו: מעה ונוטל וכו'. ושמא מדברים כאן בדינר זול שהיו נותנים בשבילו מעה כסף, עיין להלן שו' 56.
(ו) <small>54.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14.
(ז) <small>55.</small> <b>אף בדמיי מחללין וכו'. </b>שמא צ"ל: בדמיי אף מחללין וכו'. ועיין לעיל פ"ב שו' 36.
(ח) <small>55-56.</small> <b>נותן אדם לחבירו נולגית ונוטל וכו'. </b>וכ"ה בכי"ע. והנכון כנראה בד: גולנית, כלומר, מטבע מארץ גולן וכו', אעפ"י שמטבע זו יוצאת בריוח יותר מאשר הדינר הזול, עיין מ"ש לעיל.
(ט) <small>56.</small> <b>דינר ונוטל הימנו פונדיון. </b>וכ"ה בד. ובכי"ע: אחד נוטל הימנו שני פונדיונין. ואין לתקן לפנינו: שני פונדיונין, שהרי הלכה זו כבר נשנית לעיל. ושמא מדברים כאן בדינר יותר זול, אבל היוצא בריוח יותר מאשר פונדיון, ומ"מ התירו לעשות כן בדמאי. ועיין לעיל שו' 53.
(י) <small>57.</small> <b>בדמיי ובדוחק. </b>כלומר, בדמאי אפילו בריוח, או בוודאי מדוחק (ח"ד). ועיין במשנתנו פ"ב מ"ו ולעיל פ"ב ה"ז.
<h3>הלכה יד</h3>
(א) <small>57-58.</small> <b>היה עובר ממקום למקום וכו'. </b>כלומר, שהיה עובר שם לצרכיו, ולא לשם העברת המטבע, אלא שהיו בידו מעות מע"ש ורצה לחללן.
(ב) <small>58.</small> <b>מחללין כשער מקומו וכו'. </b>כלומר, בזמן שבמקומו הוא יותר ביוקר. ועיין לעיל רפ"ג ומש"ש, וכמובן שיש לחלק בין פירות שהוליכן למכור ובין מעות שבידו.
(ג) <small>59.</small> <b>הפריש תרומה ומעשר ראשון וכו'. </b>במשנתנו פ"ד מ"ז: הפודה מעשר שני ולא קרא שם, ר' יוסי אומר דיו, ר' יהודה אומר צריך לפרש. וברור שזו היא אותה המחלוקת שבמשנתנו, ועיין בח"ד ובס' משנה ראשונה למשנתנו ומ"ש לעיל שו' 20.<br/>ברם קשה מאד להניח שר' יהודה יחלוק אף בהפרשת תרומה, ויחייב קריאת שם בפיו, ולא מצינו מי שיחלוק על ההלכה שתרומה ניטלת במחשבה.<sup style="color: gray;">40</sup> וכן מפורש בירושלמי (תרומות פ"א ה"א, מ' ע"ב): מאן תנא חרש דלא כר' יודה וכו', כלומר, אבל לר' יהודה חרש בר דעת תרומתו תרומה. וקשה כיצד אפשר לומר כן, והרי אינו יכול לקרוא שם תרומה בפה. ולפיכך נראה שאם הפריש לשם תרומה בהחלט אחרי שגמר בלב, כ"ע מודים שתרומתו תרומה,<sup style="color: gray;">41</sup> ולא נחלקו אלא שהפריש לשם תרומה, אבל עדיין לא גמר כן בלבו בהחלט. ובתו"כ חובה ריש פרש' ט': יכול המהרהר בלב יהא חייב, תלמוד לומר בשפתים לא בלב. או יכול שאני מוציא את הגומר בלב, תלמוד לומר לבטא. וכן בס"ז נשא ו' ב' (עמ' 240): לנדור פרט למהרהר בלב. ומנין את מרבה הגומר בלב ת"ל נדר. ועיין ספרי מטות פי' קנ"ג, עמ' 200, ומדרש תנאים עמ' 152, ובבמ"ר פ"י, ז'. ועיין בבלי שבועות כ"ו ב' מה שפירשו בברייתא זו. ועיין מ"ש בהע' 43.<br/>אבל בירושלמי (תרומות פ"ג ה"ז, מ"ב ע"ב, נזיר פ"ה ה"א, נ"ג ע"ד) מוכח שפירשוה כפשוטה, והבדילו בין מהרהר בלב וגומר בלב. ובפי' הרש"ס (תרומות, ל"א ע"ב): "ולא בלב. בתחלת מחשבת הלב. גומר בלב שחקר וחפש כל מה שהיה לו לעיין". וכע"ז צריך לפרש גם לפנינו, שהפרישן אבל עדיין לא גמר בלבו בהחלט.<sup style="color: gray;">42</sup> ועיין מ"ש להלן.
(ד) <small>60.</small> <b>ר' יוסה אומ' נתקדשו. </b>לעיל שו' 20 הוכחנו שלא אמר ר' יוסי כן אלא בדיעבד, אבל חייב לקרוא להם שם אח"כ, ולא יאכל לפני שקרא להם שם.<sup style="color: gray;">43</sup>
(ה) <small>60-61.</small> <b>ר' או' אם עתיד וכו'. </b>וכ"ה בד ובכי"ע ובכפו"פ פ"מ עמ' תק"נ. ובד"ח שבשו ר' מאיר אומר וכו'. ועיין לעיל תרומות פ"ג שו' 10.
(ו) <small>61.</small> <b>אם עתיד לקרות להן שם אין בהן וכו'. </b>עיין בברייתא של התו"כ והספרי זוטא שהעתקנו לעיל. ובבבלי שבועות הנ"ל: אמר רב ששת וכו' בשפתים, ולא שגמר בלבו להוציא בשפתיו. ועיין במדרש תנאים עמ' 152 הנ"ל, ובהערה י' שם. ומ"מ למדנו מדברי רבי שאעפ"י שאין עתיד לקרוא להם שם, לא נתקדשו לר' יהודה, ואעפ"י שעתיד לקרות להם שם נתקדשו לר' יוסי.
(ז) <small>62.</small> <b>פדה הימנו מעשר בסלע וכו'. </b>במשנתנו (פ"ד מ"ו): משך ממנו מעשר בסלע ולא הספיק לפדותו עד שעמד בשתים וכו'. ופירש הר"ש שהכוונה לפירות מעשר שמוכר על מנת שיתחלל על הכסף שהוא מקבל.<sup style="color: gray;">44</sup> וכן מוכח מפשוטו של הירושלמי כאן רפ"א,<sup style="color: gray;">45</sup> ומשנתנו מדברת בשמשך הלוקח וקנה את הפירות ואח"כ פדה, והברייתא שלנו בפדה את המעשר ואח"כ משך.
(ח) <small>63.</small> <b>מה שפדה פדה. </b>כלומר, הפירות נתחללו בסלע כשעת הפדיון, שהרי אדם פודה מע"ש של חברו מדעתו, והמוכר חייב להמציא לו את הפירות שנתחללו.
(ט) <b>ומדת הדין ביניהן. </b>כלומר, לעניין הפירות עצמם אין הבדל, וכבר יצאו לחולין בשעת הפדיון, אבל לעניין מדת הדין, כלומר, לעניין קניין הפירות, הרי ההלכה היא כמו בקניין שאר מטלטלין. ואם המוכר רוצה לקבל מי שפרע מחזיר לו ללוקח סלע של חולין שהוא מתחייב לו, אם הוא חוזר בו ממכירתו, ונשארים בידו סלע של מעשר שנתן לו הלוקח (והיא נשארת בקדושתה) ופירות של חולין בשתים, ונמצא משתכר סלע.
(י) <small>65.</small> <b>פדייתו היא מכירתו. </b>בד: פדייתו היא משיכתו. ובכי"ע: שהקדיש פדיאתו היה משיכתו. וכנראה שגירסא זו היא באשגרה מלהלן ערכין פ"ד סה"ד. והנכון כלפנינו, ומבארת התוספתא שלגבי חילול המעשר הפדיון קובע, ואין לו למעשר שום עניין עם הקניין לגבי דיני ממונות.
(יא) <small>66.</small> <b>אף הקדש פדייתו וכו'. </b>וכ"ה בד. אבל בכי"ע: אף מעשר שיני פדיאתו היה משיכתו. וכבר העירונו לעיל שגירסת כי"ע היא באשגרה מערכין הנ"ל. ועיי"ש הגירסא בקג"נ (בשמות התנאים) בתס"ר ח"ב עמ' 279.<br>והנה ברור לפי גירסת התוספתא שרשב"ג אינו חולק על הת"ק, אלא מוסיף שדין זה נוהג אף בהקדש, ובתוספתא ערכין מוסיף לאידך גיסא שדין זה נוהג אף במע"ש. אבל בירושלמי כאן (פ"ד ה"ו, נ"ה ע"א): מתניתן דלא כרבן שמעון בן גמליאל, דתנינן רבן שמעון בן גמליאל אומר לעולם משיכתו של מעשר שני הוא פדיונו (ועיין שם פ"ה סה"א, נ"ו רע"א). ואין בשום אופן להגיה את התוספתא ע"פ הירושלמי, שהרי גירסתנו מקויימת ע"פ כל הנוסחאות כאן ולהלן ערכין. ויש לנו שתי מסורות חולקות. ועיין מה שהאריך במה"פ שם ד"ה משך ובמרכבת המשנה פ"ה מה' מע"ש ה"ז.
<h3>הלכה טו</h3>
(א) <small>66-67.</small> <b>המניח אסר ואכל עליו וכו'. </b>משנתנו פ"ד מ"ח, ר"מ פ"ה מה' מע"ש ה"ו.
(ב) <small>67-68.</small> <b>ואכל עליו עוד אסר. </b>וכ"ה בד. ובכי"ע: אכל עליו וכו'. ובמשנתנו הנ"ל: אוכל עליו וכו'. והיא היא. והטעם הוא שאנו אומרים שהשבח הוא לשניהם, וחצי אסר של חולין השביה ועמד על אסר, וכן הדין במע"ש.
(ג) <small>69.</small> <b>ואוכל עליו עוד פלג. </b>כלומר, חצי אסר כפי' הר"מ והר"ש במשנתנו.<sup style="color: gray;">46</sup>
(ד) <small>69-70.</small> <b>מה שהשביח השביח לפי חשבון וכו'. </b>וכ"ה בד ובפי' הרש"ס, ע"ו ע"ב. ובכי"ע: השביח לשניהם וכו'. וכ"ה בר"ש הנ"ל, והיא היא.
(ה) <small>70.</small> <b>פגם לפי חשבון. </b>וכ"ה בד ובפי' הרש"ס הנ"ל. ובכי"ע: ומה שפגם לשתיהם. ובר"ש הנ"ל: ומה שפגם פגם לשניהם. והיא היא.
<h2>פרק ה</h2>
<h3>הלכה א</h3>
(א) <small>1.</small> <b>אלף. </b>מפרש בירושלמי (פ"ד ה"ט, נ"ה ע"ב): אלף קדמיתא, כלומר, תרומה שהיא ראשית. ועיין במשנתנו פ"ד מי"א.
(ב) <b>דלת. </b>במשנתנו ובירושלמי הנ"ל: ד' דמאי. וכ"ה בר"מ פ"ו מה' מע"ש ה"ח. ובבבלי יבמות קט"ו ב': דלת דמוע, והכוונה למדומע, עיי"ש במשנתנו. אבל לפנינו, כנראה, הכוונה לתרומה שנקראת דמע.
(ג) <small>1-2.</small> <b>יוד מם הרי זה מעשר. </b>כלומר, מעשר ראשון, שהרי מעשר שני מפורש להלן בסמוך. ובמשנתנו הנ"ל: מ' מעשר. ובר"מ פ"ו מה' מע"ש ה"ח: וכתוב עליו מ' הרי מה שבתוכו מעשר שני. ובירושלמי הנ"ל: מ"ם מעשר. תיו תרומה<sup style="color: gray;">1</sup> בישין שני. פישין שני (עיין להלן). יו"ד מ"ם מעשר וכו'. ובשושנים לדוד למשנה הנ"ל כתב שאין לחשוש למעשר ראשון או למעשר עני שהרי הם מותרים לזרים, ולמה יכתוב עליו, אלא בוודאי הכוונה למע"ש, משום שחשש שמא יכשלו בו באכילה מחוץ לירושלים. ואי משום מעשר טבל לתרומת מעשר היה כותב עליו מי"ם טי"ת. ברם להלן שו' 14 מפורש: מעשר סתם מטילין עליו שני חומרין, עיין מש"ש. הרי לך מפורש שחוששין אף לתרומת מעשר.
(ד) <small>2.</small> <b>פי שין וכו'. </b>בירושלמי הנ"ל: בישין שני. פישין שני. וצ"ל: ב', שי"ן-שני, פ', שי"ן-שני, כלומר, אם היה כתוב עליו בי"ת או פ"י או שי"ן כולן פירושן שני. ופ"י פירושו פדיון או פרקון, כלומר, שהן מעות שפדה בהן מע"ש.<sup style="color: gray;">2</sup> ואם הם פירות פירושו שטעונים פרקון.
(ה) <b>וחכמים אומ' כולן שמות וכו'. </b>במשנתנו הנ"ל בשם ר' יוסי, ופירש בר"ש שלדברי חכמים אמר כן, אבל לפי שיטתו אין צורך בזה, שאפילו כתוב מפורש תרומה אינו חושש, שאנו תולים בפינוי.<sup style="color: gray;">3</sup> אבל בתוספתא כאן אין לפרש כן, שהרי הסיקו מפורש: אבל מצא וכו'. וברור שהחכמים כאן הם שלא כר' יוסי להלן, וכן כתב בח"ד.
(ו) <small>4.</small> <b>אמר ר' יוסי אפילו מצא וכו'. </b>משנתנו הנ"ל. ופירשו ביבמות קט"ו ב' הנ"ל שהת"ק סובר שאם פינן היה מגרר את הציונים, ור' יוסי סובר שאנו תולים שמא שכח, או שהניח אותם לפנחיא, כלומר, למחסה מפני בני אדם שאינם הגונים שמפחדים מפני תרומה, ולא משום גזל, עיין במשנת נדרים פ"ג מ"ד, ועיין מ"ש לעיל פ"א הע' 40. ועיין בהגהות הרמ"א יו"ד סי' רנ"ט ס"ק ו', ובבאורי הגר"א שם אות ט"ז.
(ז) <small>5-6.</small> <b>אם היתה חדשה אומ' אני וכו'. </b>כלומר, אפילו אם היתה חדשה, אני אומר שמא פינה מיד. וכן בירושלמי (פ"ד ה"ט, נ"ה ע"ב): עד כדון חדשות, ישנות?<sup style="color: gray;">4</sup> אני אומר אתמול היתה מליאה תרומה ופינה. וזו היא הברייתא שלנו,<sup style="color: gray;">5</sup> והכוונה שאפילו בחביות חדשות תולים שמלא אותן תרומה ונמלך מיד לפנותן, ומילא אותן חולין.
(ח) <small>7.</small> <b>בחרס ונתון על פי חבית וכו'. </b>במשנתנו (פ"ד סמ"ט): חרש וכתוב עליו מעשר הרי זה מעשר. ופירש בס' משנה ראשונה שם, שבזה גם ר' יוסי מודה, שהרי כאן אינו שייך לומר שמא שכח, שהרי בכוונה הניח אותו לכאן, ואין לחשוש שמא נשאר מדאשתקד, שהרי כשפינה את הפירות היה נופל גם החרס. וגם לפנחיא אין לחשוש שאין דרך לכתוב לכתחילה לפנחיא, אלא שאם היה כבר כתוב בשעה שהיתה שם תרומה, נמנע מלגררו (לפנחיא "שבקיה"), ועוזבו כמות שהוא. ועיי"ש גם בפירושו למי"א שכתב כן מדעתו, וכיוון לאמת, שכן מפורש כאן בתוספתא. ועיין בירושלמי נוסח הרש"ס, פ' סע"א, ובפירושו שם.<br/>וצ"ע אם סימן זה מועיל גם בשני שותפין.<sup style="color: gray;">6</sup> ולהלן ב"מ פ"ב ה"ד: כתב בחרס ונתן על פי חבית. בנייר ונתן על פי עיגול חייב להכריז. והכוונה שכתב את שמו, כמו שפירש במנחת בכורים שם (ואינו עניין למשנתנו שם פ"ב סמ"א). ועיין להלן שו' 12–13 ומש"ש.
<h3>הלכה ב</h3>
(א) <small>9.</small> <b>הוא קרבן ומה שבתוכו וכו'. </b>במשנתנו (פ"ד מ"י): המוצא כלי וכתוב עליו קרבן. ר' יהודה אומר אם היה של חרס הוא חולין. ומה שבתוכו קרבן. ובפיה"מ להר"מ שם פירש שלא נחלקו החכמים שבמשנתנו שם עליו בזה. ועיין בס' משנה ראשונה שם. ומכאן אנו רואים שר' מאיר חלק על ר' יהודה בכלי חרס.
(ב) <small>9-10.</small> <b>אין דרך בני אדם וכו'. </b>זו היא שיטת ר' יהודה הנ"ל. ובריבמ"ץ שם: דקיי"ל אין מתנדבין חרס. וברע"ב שם: שאין דרך בני אדם להקדיש חרסין לבדק הבית. ועיין מ"ש להלן.
(ג) <small>10.</small> <b>וכתוב עליו קרבן. </b>וכ"ה בד. ובכי"ע מוסיף: הוא קרבן ומה שבתוכו קרבן. וזו היא שיטת החכמים במשנתנו הנ"ל. אבל לר' יהודה שם: הוא קרבן ומה שבתוכו חולין. ובאמת הדברים קשים מאד, ואין להבין כיצד מתיר ר' יהודה מה שבתוכו, וכי נחשדו ישראל למעול בקדשים? ואף לשון החכמים שם קשה, שאמרו (במשנתנו שם): אין דרך בני אדם להיות כונסין חולין לקרבן. וכי יש כאן שאלה של "דרך", והרי יש כאן איסור מעילה.<sup style="color: gray;">7</sup> ומן הלשון לעיל: אין דרך בני אדם להיות מקדיש כלי חרס משמע שבהקדש ממש עסיקינן, ולא בקונמות על אחרים. ונראה שאנו חוששים שמא הקדיש את הכלי כדי שזכות הקדש יגן על מה שבתוכו, ושייר לו זכות השימוש, עיין בבלי ב"ב ע"א ב'; חולין קל"ה א'; מעילה י"ג א' וברש"י ובתוספ' שם.
(ד) <small>10-11.</small> <b>אם היה ריקן וכו'. </b>פירש בח"ד שאם היה ריקן חוששין שמא הקדישו לכלי שרת, וכלי שרת אינו נפדה, ולפיכך לא ישתמש בו עד שיוודע שהוא של הקדש שיש לו פדיון. ולפי מ"ש לעיל בסמוך אפשר להסביר את דבריו, שדווקא בשלא היה ריקם מוכח שלא הקדישו לכלי שרת, שהרי השתמש בו. עיין להלן מגילה פ"ב הט"ז (כי"ע פ"ג ה"ה) ובר"מ ספ"א מה' בית הבחירה. ועיין ירוש' יומא פ"ג ה"ו, מ' סע"ג, ובס' ניר שם. ועיין ר"ח יומא ל"ה ב'. וכ"ז דחוק מאד.
<h3>הלכה ג</h3>
(א) <small>11-12.</small> <b>מצא כלי חרס וכו'. </b>פי' בח"ד שהכוונה לכלי חרס ריקן, ובזה כ"ע מודי שחוששין שמא הקדיש את הכלי עצמו שהרי אין כאן לתלות במה שבתוכו. וגם זה קשה, כי לכאורה בנידון שלפנינו אף רבנן יודו שאנו תולים בפינוי, שהניח שם פירות הקדש ופינם. עיין בס' משנה ראשונה פ"ד סמ"י.
(ב) <small>12.</small> <b>מעשר עיר הרי זה מעשר עיר. </b>בירושלמי (פ"ד ה"ט, נ"ה ע"ב): מעשר עיר פרקון. כלומר, אם היה שם כסף, אנו אומרים שהכוונה שהוא פדיון מעשר שני. ואם היו פירות אנו אומרים שהכוונה שהם טעונים העלאה לעיר.<sup style="color: gray;">8</sup>
(ג) <small>12-13.</small> <b>לשם יוסף לשם שמעון לא אמ' כלום. לעלות וכו'. </b>בירושלמי הנ"ל חסרות המלים "לא אמ' כלום", ומשמע שהבבא הבאה "לעלות ולאכלו בירושלם" דבוקה לשלפניה, כלומר, שכתוב על הכלי: לשם יוסף (או לשם שמעון) לעלות ולאכלו וכו'. ברם קשה לשבש את כל נוסחאות התוספתא. וצריך לפרשה שאם היה כתוב על הכלי לשם יוסף או לשם שמעון לא אמר כלום, כלומר, אין מכאן שום הוכחה שהפירות או המעות שלהם, ולעניין דיני ממונות איתמר (עיין מ"ש לעיל סוף שו' 7). ולא עוד אלא אפילו נוסף שם: לעלות ולאכלו בירושלם, עדיין אין מכאן הוכחה שהמעות (או הפירות) הן מע"ש מפני ש"אני אומר סיבולית עשו ביניהן" (ירושלמי הנ"ל), כלומר, תערובת סעודה של חולין (רש"י פסחים פ"ט ב'). ובעולם העתיק היו נוהגים כל מיני סיבוליות (σύμβολα) וסימניות שהיו מוכיחות את היחס בין האורחים להמארחים. ומין אחד של סיבולת היה שכל המשתתף בה נתן חלקו, ואכלו יחד (ἀπὸ συμβολῶν δειπνεῖν), אבל היו גם סיבוליות אחרות, כמו שמוכיחות הכתובות מעין סיבולת לשם פלוני (σύμβολον πρὸς κτλ), או לשם פלוני סתם. וכל מיני סיבוליות אינן יוצאות בדיינים, ואינן מוכיחות כלום, לא לעניין דיני ממונות ולא לעניין מעשר שני.
(ד) <small>14.</small> <b>מעשר סתם מטילין עליו וכו'. </b>כלומר, מפרישין ממנו תרומת מעשר (מפני החשש שמא הוא מעשר ראשון) ופודה את הכל, כדין מע"ש. אבל אין לחשוש למעשר עני, שהרי הוא מותר לזרים, ואין כאן חשש תקלה אלא דיני ממונות גרידא. ועיין מ"ש לעיל שו' 1–2. ועיין לעיל פ"ב שו' 52.
<h3>הלכה ד</h3>
(א) <small>14-15.</small> <b>מעשר שני יש לי בבית ונמצא וכו'. </b>במשנתנו ספ"ד: האומר לבנו מעשר שני בזוית זו, ומצא בזוית אחרת הרי אלו חולין. ומכל שכן בנידון דידן.
<h3>הלכה ה</h3>
(א) <small>17.</small> <b>כיס של מעשר שני וכו'. </b>ר"מ פ"ו מה' מע"ש ה"ד.
(ב) <small>19.</small> <b>עד שיחללם על הגדול. </b>וכ"ה בר"מ הנ"ל. ופשיטא שמתנה ואומר, אם הגדול מע"ש מוטב, ואם לאו הרי מעשר שני בכל מקום שהוא מחולל עליו.
(ג) <small>19-20.</small> <b>שמונה של זהב יש לי בכיס וכו'. </b>כלומר, שמנה מטבעות זהב וכו', ולשון זו כוללת בין דינרי זהב, ובין מטבעות אחרים של זחב שאינם יוצאים כ"כ בריוח כמו דינרי זהב.
(ד) <small>20.</small> <b>והלך ומצא שלשה דינרי זהב וכו'. </b>בכי"ע: שני דינרי זהב. אבל בד: שמונה דינרי זהב וכו'. וכ"ה בירושלמי שנביא להלן, וכצ"ל לפנינו.
(ה) <b>הרי אילו שני. </b>השלמתי ע"פ ד, ולפנינו נשמט ע"י הדומות. ובכי"ע: הרי אילו חולין. ובירושלמי שבועות (פ"ו ה"ג, ל"ז ע"א): שמונה של זהב יש לי בכיס, ונמצאו שמונה דינרי זהב, או חמשים סלע ונמצאו מאתים דינר, או מאתים דינר, ונמצאו חמשים סלע, הרי אילו חולין. וכנראה שיש שם השמטה (עיין להלן), או שצ"ל: הרי אילו שני. והפירוש שגם דינרי זהב הם בכלל "של זהב" סתם.
(ו) <small>20-21.</small> <b>שמונ' דינרי זהב יש לי וכו'. </b>כ"ה בד. והפירוש, שמכיוון שאמר מפורש "שמונה דינרי זהב" ומצא מטבעות אחרים של זהב (ומהם יותר מדינר זהב, ומהם פחות), הרי אנו אומרים שמע"ש נוטל וחולין מונחים במקומו.<sup style="color: gray;">9</sup>
(ז) <small>23.</small> <b>שמונה דינרי זהב הרי אלו שני. </b>וכ"ה בד. ובכי"ע: הרי אילו שני חולין (כלומר, שתי נוסחאות). ופירושו שגם שמונה דינרי זהב הם בכלל שמונה של זהב, או מאתים זוז, או חמשים סלע.
<h3>הלכה ו</h3>
(א) <small>25.</small> <b>שמונה של זהב הרי אלו חולין. </b>לפי גירסא זו פירושו שאם הזכיר דינרי זהב, כוונתו לדינרים דווקא, ואם הזכיר מאתים זוז או חמשים סלע כוונתו או למאתים זוז או לחמישים סלע, או לשמונה דינרי זהב ששוויים כן, אבל לא למטבעות אחרים ששוויים כן (אלא שמהם אחדים ששויים יותר מדינר, ומהם פחות), עיין מ"ש לעיל. אבל בכי"ע: הלך ומצא של זהב הרי אילו שני.<sup style="color: gray;">10</sup> ובירושלמי שבועות הנ"ל: שמונה דינרי זהב יש לי בכיס ונמצאו חמשים סלע, או מאתים דינר ונמצאו חמשים סלע, הרי אילו שני. וכנראה שיש שם השמטה וחסרון.
<h3>הלכה ז</h3>
(א) <b>הרי שם מנה וכו'. </b>וכ"ה בד ובמשנתנו ספ"ד בנוסחאות מטיפוס א"י. ובכי"ע: היו שם מנה וכו', ובמשנתנו הנ"ל בנוסחאות הרגילות: היה שם מנה וכו'. ובבבלי (פסחים י' א', ביצה י' ב'): דתניא הניח מנה וכו'.
(ב) <small>26.</small> <b>מעורבין זה בזה דברי ר'. </b>וכ"ה בד ובבבלי הנ"ל, ובכי"ע בטעות: דברי ר' מאיר. ועיין שם ברש"י ובתוספ' בפסחים ובביצה הנ"ל, ובס' משנה ראשונה בסוף פ"ד. ובמשנתנו הנ"ל: השאר חולין, כלומר, מנה מעשר והשאר חולין, כדברי ר' כאן. ועיין מ"ש הרי"ן אפשטין במבוא לנוה"מ עמ' 724.
(ג) <small>27.</small> <b>מנה מונח ומנה מוטל וכו'. </b>ערוך ערך מן (ח') בשם התוספתא, ירושלמי כאן פ"ד ה"ט, נ"ה ע"ב, ביצה פ"א ה"ה, ס' ע"ג, בבלי פסחים וביצה הנ"ל. ובמשנתנו הנ"ל: מאתים ומצא מנה, הכל מעשר. ובכי"מ שם: הכל חולין, וכן פסק הר"מ בפ"ו מה' מע"ש ה"ג, ועיין בירושלמי הנ"ל ובמה"פ שם ד"ה דתני ובמבוא לנוה"מ הנ"ל.
<h3>הלכה ח</h3>
(א) <small>28.</small> <b>היה חולה ומשותק וכו'. </b>ר"מ פ"ו מה' מע"ש ה"ה.
(ב) <small>28-29.</small> <b>הורן באצבעו כך וכך הן. </b>בר"מ הנ"ל ליתא. ובמשנתנו (גיטין פ"ה מ"ז): חרש רומז ונרמז. וברש"י שם (נ"ט א'): רמיזה בידיו ובראשו (ועיין בהשגות הראב"ד על הרי"ף שם ספ"ה).
(ג) <small>29.</small> <b>בודקין אותו שלשה פעמים וכו'. </b>בר"מ הנ"ל מוסיף מדעתו: כשם שבודקין אותו בגיטין וכו'. ועיין מ"ש במסורת התוספתא.
<h3>הלכה ט</h3>
(א) <small>30.</small> <b>היה מצטער וכו'. </b>ירושלמי פ"ד ה"ט, נ"ה ע"ב, בבלי סנהדרין ל' א'.
(ב) <b>איכן מעשר שיני וכו'. </b>עיין דק"ס סנהדרין סוף עמ' 79 הערה כ', ובהעמק שאלה מקץ סוף סי' כ"ט.
(ג) <small>31.</small> <b>בא איש חלום אמ' לו וכו'. </b>בכי"ע: בא איש החלום וכו'. ובד: בא בעל החלום וכו', וכ"ה בבבלי הנ"ל.<sup style="color: gray;">11</sup> ובירושלמי הנ"ל: נראה לו בחלום וכו'. ובר"מ (פ"ו מה' מע"ש ה"ו ופ"י מה' זכייה ומתנה ה"ז): אמרו לו בחלום וכו'. ובתשב"ץ<sup style="color: gray;">12</sup> רצה מתחילה לפרש שבעל החלום הוא אדם אחר שחלם ואמר לו כן, ודחה פירוש זה, והסתייע מן השאילתות פרש' מקץ סי' כ"ט עיי"ש. ועיין במה"פ לירושלמי הנ"ל ד"ה הרי, ובהעמק שאלה לשאילתות שם. ועיין בהגהות הרמ"א יו"ד סוף סי' רנ"ט.
<h3>הלכה י</h3>
(א) <small>33.</small> <b>האומר לבניו אפי' אתם מתים וכו'. </b>כלומר, מרעב. ובבא זו ליתא בתלמוד. ובר"מ פ"ו מה' מע"ש ה"ז, כלשון התוספתא כאן.
<h3>הלכה יא</h3>
(א) <small>34.</small> <b>ראו את אביהן שהטמין וכו'. </b>בבלי ור"מ הנ"ל, ר"מ פ"י מה' זכייה ומתנה ה"ה.
(ב) <small>35.</small> <b>אם כמערים וכו'. </b>כלומר, שמתיירא שלא יטלום בניו, כנ"ל. ועיין בהגהות מרדכי ב"ב פ"א סי' תרנ"ח. ובראב"ן (ד' פראג, קי"ב ע"ב): אם כמוסר דבריו להן, שקראן ואמר להן, ראו שאם אמות או אשכח וכו', דבריו קיימין, ואם כמערים, שבאו עליו פתאום, ואמר להן אילו מעות של פלוני וכו'.
(ג) <small>36.</small> <b>אם במתכוין לעדות וכו'. </b>בבבלי הנ"ל: אם כמוסר וכו'. ופירש"י בלשון צוואה, ועיין לשון הראב"ן הנ"ל. ועיין בס' חמרא וחיי לסנהדרין שם (ל"ב סע"ג מן הספר ד"ה ותו) מ"ש בזה. ובד כאן: אם <b>כמתכוין</b> וכו'. ועיי"ש בס' חמרא וחיי. ועיין מ"ש להלן שו' 37–38 בשם הר"ח.
<h3>הלכה יב</h3>
(א) <b>אמ' להם אחד אני ראיתי וכו'. </b>בבלי הנ"ל, ר"מ פ"י מה' זכייה ומתנה ה"ו.
(ב) <small>37.</small> <b>שהטמין מעות בשידה וכו'. </b>בבבלי הנ"ל: שהטמין מעות בשידה תיבה ומגדל, ואמר של פלוני הן, של מעשר שני הן, בבית, לא אמר כלום וכו'. והתוספתא קצרה וסמכה על הרישא. והראשונים ז"ל שאלו למה אינו נאמן, והרי עד אחד נאמן באיסורין. ותירצו (חי' הר"ן בסנהדרין שם, והוסיף שכן סובר גם רבינו תם) שמע"ש דינו כממון, שהרי מוציא ממון מחזקת הדיוט לגבוה, עיי"ש. וכמה מן הראשונים<sup style="color: gray;">13</sup> תירצו שאין עד אחד נאמן באיסורין אלא להקל, אבל לא להחמיר (כלומר, בממון חבירו), שאם לא כן הרי כל אחד יכול לאסור כל מה שביד חבירו. ועיין מ"ש להלן שו' 39.<br/>אבל בחי' הר"ן הנ"ל הוסיף שאם אמר העד בפירוש שהאב היה כמעיד וכמוסר צוואה נאמן גם בבית לעניין מע"ש, אלא שסתם בבית אין האב כמוסר אלא כמערים, שלא להשביע את עצמו. ולא מצאתי לו חבר בשיטה זו.
(ג) <small>37-38.</small> <b>במקום פלוני בשדה פלנית וכו'.<sup style="color: gray;">14</sup> </b>כלומר, במקום המשתמר בשדה (עיין או"ז סנהדרין פ"ג, סי' ס"א). ולפי פשוטו מדברים כאן שהאב היה כמעיד וכמוסר, אבל אם יש לחשוב שהיה מערים הרי אף כאן המעות של היורשין (השלמה סנהדרין פ"ג סי' ז', ומאירי שם עמ' 127). ויש שפירשו (עיין בנימוקי יוסף שם), שמכיוון שהאב האמין לעד וטמן בפניו, ולא חשש שמא יטול לעצמו, העד נאמן מכל מקום, ואין חוששין שמא הערים האב (ועיין בחידושי רבינו יונה סנהדרין שם). אבל מפשוטו של העניין נראה שאין הבדל בין הרישא ובין הסיפא, ופירשו כאן ברישא שיש חילוק בין מערים ומתכוין לעדות, והוא הדין בסיפא.<sup style="color: gray;">15</sup> ועיין מ"ש להלן.<br/>ובר"ח סנהדרין שם: כללו של דבר (וכו', כלומר, הסיפא בבבלי שם, ולהלן בתוספתא) כל שאין בידו ליטלן לא אמר כלום. ירושלמי ר' אסי בשם ר' יוחנן אם היה מתכוין למסור <b>להן</b> עדות עדותן קיימת. ומכיוון שברישא שם נזכר גם פקדון הרי ברור שאין עד אחד נאמן בפקדון אפילו אם האב היה כמוסר, ובעל כרחינו אנו אומרים שהדברים מכוונים לסיפא, בהטמין בשדה, ודווקא במתכוין האב לעדות (כשיטת ס' ההשלמה, המאירי ועוד הנ"ל). ואפשר שבשני עדים ג"כ אינם נאמנים אלא דווקא כשכיוון האב לעדות (עיין בשו"ת מהר"מ גאלנטי סי' קכ"ה, ס"ח ע"ג). ועיין במלחמות להרמב"ן סנהדרין פ"ג סי' אלף ה', ובבעל המאור שם ד"ה עד שיאמר בפנינו הודה לו, ובהי' הר"ן כ"ט ב' ד"ה אם, ומ"ש במה"פ לירושלמי פ"ג ה"ח ד"ה אם, והשוה גירסת הר"ח הנ"ל, ומ"ש בה' 16.
(ד) <small>39.</small> <b>כל שאין מצוי להם וכו'. </b>כלומר, לבנים, ומצוי למעיד. ובבבלי הנ"ל: כללו של דבר כל שבידו (כלומר, ביד העד) ליטלן דבריו קיימין, אין בידו ליטלן לא אמר כלום. ובתוספ' הרא"ש<sup style="color: gray;">17</sup> תמה מאי מיגו שייך גבי מעשר שני, והרי מחוייב להחזיר להם את המעשר, ואפילו אם יאמר להם שאביהם הפקיד בידו מע"ש, אם ירצו לא יאמינו לו, שאין עד אחד נאמן עיי"ש. ולכאורה נראה שבכל מקום שאין המעות ברשות הבעלים ואינן מצויות להם, נאמן עד אחד לומר שהן של מע"ש, ודינו ככל האיסורין, שלא אמרו שאין אחד נאמן להחמיר, אלא אם החפץ הוא ברשות הבעלים, ואינו יכול לאסור מה שביד חבירו, אבל כשאינו ברשות הבעלים נאמן אפילו להחמיר.<sup style="color: gray;">18</sup> ועיין ירושלמי סוטה פ"ו סה"ב, כ"א סע"א.
<h3>הלכה יג</h3>
(א) <b>אמ' לו כובס וכו'. </b>כלומר, אעפ"י שאין לאומן חזקה (ב"ב פ"ג מ"ג), אינו אלא כשיש לו עדים שהיתה של אביו, כמפורש להלן. ועיין להלן ב"ב פ"ב ה"ו, ובירושלמי שם פ"ג ה"ה, י"ד ע"א, ובבלי שם מ"ה ב'. ועיין במשנת כתובות פ"ב מ"ב.
(ב) <small>40-41.</small> <b>אם יש עדים שהוא של אביו וכו'. </b>עיין במשנת כתובות הנ"ל. ועיין ריטב"א ב"ב מ"ה א', ובמ"מ רפ"ט מה' טוען ונטען.
(ג) <small>41.</small> <b>הקדיש סוקרין אותו וכו'. </b>בירושלמי פ"ה ה"א, נ"ה ע"ד: כהדא דתני אילן של הקדש סוקרין אותו בסיקרא וכו', זכר למזבח. כיי דתנינן תמן (מדות פ"ג מ"א) חוט של סיקרא חוגרו וכו'. תני ר' חייא סוקרין עליו בסיקרא הקדש. והברייתא שלנו נסמכת למשנתנו רפ"ה: כרם רבעי מציינין אותו וכו'.
(ד) <small>42.</small> <b>בית ע"ז מפחמין אותו וכו'. </b>וכ"ה בירושלמי הנ"ל. והציון הוא להראות שדינו לשריפה,<sup style="color: gray;">19</sup> ואסור ליהנות ממנו, ונותנים בו סימן פחום וכעור.
(ה) <b>בית מנוגע וכו'. </b>שדינו בנתיצה לעפר (עיין נגעים פי"ג מ"ג, ולהלן ערלה פ"א סה"ז) נותן עליו אפר מקלה (עיין תס"ר ח"ג סוף עמ' 195 ואילך). ולהלן נגעים רפ"ו (בבלי סנהדרין ע"א א'): מקום היה בגליל שהיו מציינין אותו, שהיו אומרים אבנים מנוגעות היו בו.
(ו) <small>43.</small> <b>מקום הרוג מציינין אותו וכו'. </b>לכאורה משמע שהכוונה לציון לשם מדידה, כדי להביא עגלה ערופה, כמפורש להלן סוטה רפ"ט (ובמקבילה שבירושלמי שם פ"ט ה"א, כ"ג ע"ג, וכגי' שרי"ר עמ' 217): וקוברין אותו ומציינין את מקומו וכו'. וכן פירש במה"פ כאן פ"ה ה"א, ד"ה מקום, עיי"ש מה שתמה על הר"מ. ברם לפירוש זה קשה למה מציינין בדם דווקא שמתייבש בנקל, ולמה לא יציינו בציון קבוע. ולא עוד אלא שלפי העניין כאן משמע שהציון הוא כדי להרחיק בני אדם מן האיסור כשאר הציונים שנשנו כאן.<br/>ושמא הכוונה למקום הרוג שפינו אותו לבית הקברות,<sup style="color: gray;">20</sup> וחוששים שמא יחפרו שם בני אדם, ויתגלה קצת דם שנבלע וייטמאו אם יאהילו עליו,<sup style="color: gray;">21</sup> ולפיכך שופכין על מקומו דם צפור, ומציינין אותו בזה, וכשיתייבש הדם האחרון, מכ"ש שיתייבש הדם הראשון. וכבר אמרו להלן (שקלים פ"א ה"ה) שאין מציינין על בשר המת. ופירשו בירושלמי (כאן פ"ה ה"א ובמקבילות. ועיין בבלי מו"ק ה' ב') "שמא יתאכל הבשר וכו' מוטב שיתקלקלו בו לשעה ואל יתקלקלו בו לעולם". ומלמדים אותנו כאן שמציינין על הדם, מפני שאף הציון הוא לשעה.
(ז) <small>43-44.</small> <b>בחגירה של אבנים. </b>וכ"ה בכי"ע ובירושלמי הנ"ל בכי"ר (לפנינו בירושלמי: בחגורה). ובד: בהגירה. ובד"ח "תקנו" ושיבשו: במגירה, במגורה. והנכון כלפנינו. וכן במשנת עירובין פ"ב סמ"ד: ולשאר עושין חגירה<sup style="color: gray;">22</sup> וכו'. ופירושה מחיצה, עיין בתוספות עירובין כ"ב סע"ב ובפי' ר' יהונתן על הרי"ף שם. והסימן הוא כשם שאבן אינה ראויה לזריעה, כן אף מקום עגלה ערופה אסור בזריעה.
<h3>הלכה יד</h3>
(א) <small>44.</small> <b>כרם רבעי עולה וכו'. </b>וכ"ה בד ובכי"ע (ונוסח צוק' בפנים ובשנו"ס אינו מדוייק). ובמשנתנו (פ"ה מ"ב): כרם רבעי היה עולה לירושלם מהלך יום אחד לכל צד וכו'. ומשרבו הפירות התקינו שיהא נפדה סמוך לחומה. ותנאי היה הדבר שאימתי שירצו יחזור הדבר לכמות שהיה. ר' יוסי אומר משחרב בית המקדש היה התנאי הזה. ותנאי היה אימתי שיבנה בית המקדש יחזור הדבר לכמות שהיה. והרישא הובאה בבבלי ר"ה ל"א ב' וביצה ה' א', ועיין ברש"י שם.<br/>ובירושלמי כאן (פ"ה רה"ב, נ"ו ע"א) פירשו בטעם המשנה שחייבו להעלות כרם רבעי הנ"ל לירושלים, מפני שבדרך כלל היו הכורמים עושים את ענביהם יין לנסכים, ולא היו ענבים מצויות בירושלים, ולפיכך גזרו שיביאו את הפירות עצמם לירושלים, ולא את פדיונם. ובבבלי הנ"ל אמרו: מה טעם כדי לעטר שוקי ירושלים בפירות. וכן מוכח להלן בסמוך, עיין מש"ש. ולפי פשוטו משמע שהיו מוכרים את הענבים בירושלים, ומעטרים בהם את השוק. ואעפ"י שגם רבעי אסור במכירה, למ"ד ממון גבוה הוא,<sup style="color: gray;">23</sup> מ"מ לא שמענו עדיין שאסור לפדות רבעי בירושלים, שהרי אף במע"ש אין קליטת מחיצות אלא מדרבנן (עיין בבלי ב"מ נ"ג ב' ובמקבילות), ובענבי רבעי לא גזרו, מחמת עיטור השוק. ומשום זה תקנו בתחילה בכרם רבעי שיביא את הפירות עצמם מן המקומות הסמוכים לירושלים, וימכרו אותם בשוק על מנת שקדושתם תתחלל על הכסף שמקבל המוכר, ודינו כחילול וכפדיון.<sup style="color: gray;">24</sup> ועיין מ"ש להלן שו' 49–50 בשם הראבי"ה כת"י, ובהערה 31 שם.<br/>ומשרבו הפירות בירושלים התקינו שיהא נפדה סמוך לחומה, כלומר, אפילו אם הכרם סמוך לחומה פודין אותו מחוץ לירושלים ולא בירושלים, ותקנו שיהא דינו כמע"ש, ונפדה אפילו בפסיעה אחת חוץ לחומה,<sup style="color: gray;">25</sup> אלא שהתנו שתקנה זו היא על תנאי, וכשיתמעטו הפירות תתבטל תקנה זו, ויהא מותר לפדות ענבי רבעי בירושלים, וממילא אפשר יהיה לתקן שיביאו את הפירות עצמם לירושלים, כדי לעטר בהם את השוק.<br/>ור' יוסי חולק וסובר שתנאי זה על בטול התקנה היה כשחרב בית המקדש, וחששו שמא יתמעטו הלבבות ולא ירצו לבטל תקנה (כלומר, שלא לפדות ענבי רבעי בירושלים) שנתקנה בזמן הבית, ולפיכך עמדו ב"ד והתנו שלכשיבנה בית המקדש (ויהיה צורך בנסכים) יחזור הדבר לכמות שהיה, כלומר, שיהא מותר לפדות ענבי רבעי בירושלים, וממילא אפשר יהיה לתקן שיביאו מן הסמוך לירושלים, כדי למוכרו שיתחלל על הדמים.<sup style="color: gray;">26</sup> וע"פ פירוש זה תתבאר גם התוספתא להלן.
(ב) <small>44-45.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14.
(ג) <small>45.</small> <b>בכרם שיש בו חמש גפנים וכו'. </b>כלומר, התקנה הראשונה שצריכים להביא את הפירות עצמם לירושלים (ונמכרים שם), לא היתה אלא בכרם ממש, בן חמש גפנים (עיין כלאים פ"ד מ"ה ומ"ו), אבל לא בכרם פחות מיכאן, ולא בשאר אילנות.<sup style="color: gray;">28</sup> ותנא זה שנה איפוא במשנתנו: כרם רבעי עולה וכו', כרם דווקא, ולא נטע רבעי,<sup style="color: gray;">29</sup> אבל לעניין חיוב רבעי, שנה נטע רבעי, שגם גם שאר אילנות נוהג בהם רבעי, כמפורש להלן.
(ד) <small>46.</small> <b>רבן שמעון בן גמליאל וכו'. </b>מדברי רשב"ג כאן לא שמענו את דעתו בשאר פירות האילן, אלא שלא הבדיל בין כרם שיש בו חמש גפנים ובין גפן אחת, ואפשר שלשיטתו התקנה הראשונה היתה לא בכרם אלא בגפנים.
(ה) <small>47-48.</small> <b>ומחלק ממנו לשכניו וכו'. </b>חוזר לדברי הת"ק, וכפירוש בעל ח"ד. וכן בירושלמי למשנתנו: התקינו שיהא עולה לירושלם מהלך יום לכל צד. אף הן מחלקין אותו לקרובין ולשכינין ולמיודעין. אפילו דבר קל היה מעטר את השוק. כלומר, מכיוון שהיו צריכין למכור אותו בזול (עיין להלן), הרי היו מחלקין את הרבעי לקרובים ולידידים, ומ"מ מה שנשאר היה מעטר את השוק.
(ו) <small>48-49.</small> <b>אין בזה עיטור השוק וכו'. </b>כלומר, אם מתירים לו למכור את הפירות לשם עיטור השוק,<sup style="color: gray;">30</sup> הרי אין כאן עיטור השוק, מפני שכולם יודעים שהוא רבעי וירצו לקנותו בזול (עיין לעיל פ"ד שו' 41 ומש"ש), ואף הוא יעדיף יותר לחלק אותו בין קרוביו וידידיו ולא יביא אותו לשוק. ולפיכך אמר ר' שמעון שהבעלים פודים אותו בירושלים כשער הזול, והפירות מתחללין, וממילא יוכל למכור אותם כחולין ויעטר בהם את השוק.
(ז) <small>49.</small> <b>ודמיו נאכל מעשר שני. </b>כ"ה בד. ובכי"ו בטעות: מעשר עני. והנכון בכי"ע: ודמיו נאכלין כמעשר שיני, ומה שקנה בדמיו יש לו קדושת מע"ש.
<h3>הלכה טו</h3>
(א) <small>49-50.</small> <b>משחרב הבית וכו'. </b>מכאן משמע לכאורה שהתקנה לפדות את הפירות סמוך לירושלים היתה אחרי החורבן, וכפירוש המפרשים בדברי ר' יוסי למשנתנו הנ"ל. וכן הוכיח מכאן בכפו"פ פנ"ג סוף עמ' תש"כ ואילך. ברם בראבי"ה כת"י סי' תתקס"ג (ואני מעתיק מתס"ר ח"ד עמ' 192): "בתוספתא גרסינן משחרב [ה]בית [בית דין] הראשון לא אמרו להם כלום, פירוש לא הצריכום כלל להעלותם לירושלים שלא קדש, ב"ד האחרון גזרו להעלותם ולפדותם סמוך לחומה, כדין מעשר שני שאינו נפדה בירושלים".<sup style="color: gray;">31</sup> ואין התוספתא חולקת על משנתנו (אף לפירושנו), אלא מוסיפה שאפילו אחרי החורבן, עדיין היתה התקנה עומדת בעינה שפודהו מחוץ לירושלים דווקא.<sup style="color: gray;">32</sup>
<h3>הלכה טז</h3>
(א) <small>52.</small> <b>ולא רצה לפדותו וכו'. </b>בבבלי הנ"ל (בהע' 32): ובקש להפקירו לעניים, אמרו לו תלמידיו, רבי, כבר נמנו עליך חביריך והתירוהו וכו'. ומשמע שר' אליעזר עדיין חשש לתקנה ראשונה שהצריכה להביא את הענבים עצמם לירושלים, ולא רצה ר"א לטרוח בדבר, ולפיכך בקש להפקירו (עיין ברש"י ובתוספ' שם), ואמרו לו תלמידיו שכבר נמנו והתירו לפדותו, וממילא אין צורך להפקירו.<sup style="color: gray;">33</sup><br/>וגם בתוספתא כאן פירושו שר' אליעזר ביקש להחמיר על עצמו כתקנה ראשונה, ולא היה לו כדאי לטרוח ולהביא את הענבים כדי לאוכלן בירושלים,<sup style="color: gray;">34</sup> ולפיכך הניחו כמות שהוא ולא פדה אותו, ורצה להניח לעניים לבוצרו שהם יביאו את הרבעי לירושלים. ואמרו לו תלמידיו שמשגזרו שיהא נפדה סמוך לחומה, ולא בירושלים יש כאן חומרא ולא קולא, ויכול<sup style="color: gray;">35</sup> אתה לפדותו וכו'. ועיין מ"ש באו"ש פ"ב מה' ממרים ה"ב ד"ה ובמה.
(ב) <small>53-54.</small> <b>ושאר כל האילן נטע רבעי וכו'. </b>כלומר, שאפילו לתקנה ראשונה, אינו עולה מן הסמוך לירושלים, ואינו נפדה ונמכר בירושלים, ודינו כמע"ש לכל דבר, עיין מ"ש לעיל שו' 44.
<h3>הלכה יז</h3>
(א) <small>55-56.</small> <b>במי דברים אמורים וכו'. </b>עיין מ"ש על צורה זו לעיל דמאי פ"ג הע' 14.
(ב) <small>56.</small> <b>בשביעית אבל בשאר שני שבוע וכו'. </b>ירושלמי פאה פ"ז ה"ו, כ' ע"ב וכאן פ"ה רה"ג, נ"ו ע"א. ופירשו שם שרבי סובר בשיטת ב"ש שלמדו נטע רבעי ממעשר שני, וכשם שאין מעשר שני בשביעית כן אין חומש ובעור לנטע רבעי בשביעית (אבל מ"מ יש לו קדושה שכתוב בו קודש הילולים, ויקרא י"ט, כ"ד), אבל בשאר שני שבוע אף ב"ש מודים לב"ה שיש לנטע רבעי חומש ובעור, מפני שהוקש למע"ש (תו"כ קדושים פרש' ג' ה"ח, צ' ע"ב ומקבילות).
(ג) <small>57.</small> <b>רבן שמעון בן גמליאל או' וכו'. </b>ירושלמי הנ"ל. ובארו בירושלמי הנ"ל שלרשב"ג בשיטת ב"ש לא למדו נטע רבעי ממע"ש כלל, וקדושתו הוא מחמת הכתוב קודש הילולים (ויקרא י"ט, כ"ד), ואין לנו סמך מן הכתוב שהוא טעון חומש וביעור.
<h3>הלכה יח</h3>
(א) <small>59.</small> <b>אין גוממין אותו וכו'. </b>בב"ר פל"ח, ט' עמ' 359: הכרם הזה בשעה שאין עושה פירות, מה בעליו עושים לו מגממין אותו. וכנראה שנהגו לגמום את הכרמים בשנה רביעית לנטיעתם, לעבות את גזעיהם כדי שיעשו יותר.<sup style="color: gray;">36</sup> ולפיכך אסרו ב"ש לגמום כרם רבעי, כדי שלא ינהגו לעשות כן תמיד בשנה זו, ויבטלו מצות רבעי.<sup style="color: gray;">37</sup>
<h3>הלכה יט</h3>
(א) <small>59-60.</small> <b>בית שמיי אומ' אין פודין וכו'. </b>ר"ש פ"ה מ"ה, תוספ' ב"ק ס"ט א' ד"ה אימא, והובאו בשו"ת תרומת הדשן סי' קצ"ב, ר' ישעיה ב"ק שם (לפי שטמ"ק סד"ה ולעניין פסק), חי' הרשב"א שם, שו"ת שלו ח"א סי' תשמ"ד, מיוחסות סי' קנ"ו, כפו"פ פנ"ג עמ' תשי"ח.<br/>וכתב הר"ש שם: והא דאין פודין במחובר, היינו לפי שאין בקיאין בשומא בעודו מחובר, מידי דהוה אענבים לבית שמאי וכו'. וכן כתב רבינו ישעיה (בשטמ"ק הנ"ל): דב"ש סברי אין מחללין ענבים דלא ידיעא שומתן ואתי לזלזולי בשומא, וב"ה סברי דידיעה שומתן. ובצפנת פענח להגר"י ראזין (פ"י מה' מאכלות אסורות הי"ז) פירש שב"ש דרשו "קודש הלולים" שמצות חילול הוא בדבר שמהללין בו, והוא יין, עיין בבלי ברכות ל"ה א'.
(ב) <small>60.</small> <b>יין וענבים. </b>הראשונים הנ"ל. ר"מ פ"ט מה' מע"ש ה"ג, סמ"ג עשין קל"ז, ר"א ע"א, ס' החינוך מצוה רמ"ז.
(ג) <small>61.</small> <b>שאין פודין במחובר לקרקע. </b>הראשונים הנ"ל, מאירי ב"ק ס"ט א' עמ' 200 ופי' הרש"ס, פ"ו ע"א. והנה כל הראשונים הנ"ל (חוץ מאלה שנזכיר להלן) קבלו את שיטת הר"ש שאין פודין במחובר לקרקע לכתחילה, מפני שאין שומתו ידועה, אבל בדיעבד הוא פדוי, ולא עוד אלא שדבר ששומתו ידועה פודין אותו אפילו לכתחילה. וכן כתב ר' ישעיה הנ"ל: "דתניא בסוף מעשר שני כרם רבעי בש"א אין פודין אותו ענבים וכו', <b>משמע</b> אבל במחובר כ"ע מודי דלא" וכו', "אבל בדבר הידוע שומתו אפי' במחובר מחללינן". וכנראה שלפני רבינו הסרה כאן הבבא שלנו "אבל הכל מודין וכו' ", ונקט כן מדיוקא. ועיין גם בתוספ' רבינו פרץ לב"ק שם שהסיק מן הסוגייא שם שפודין במחובר.<sup style="color: gray;">39</sup><br/>אבל בר"מ פ"ט מה' מע"ש ה"ב: ואין פודין אותו במחובר כמעשר שני. וכן מוכח מן הירושלמי כאן פ"ה ה"ג (ומקבילה שבפיאה פ"ז ה"ו), עיין באו"ש על הר"מ הנ"ל. ולפ"ז גם בדיעבד אינו פדוי במחובר לקרקע. וכן הסתייעו מן התוספתא כאן בסמ"ג ובמאירי הנ"ל. וכן פסקו הרא"ש (ברכות פ"ו סי' א' ובה' קטנות סוף ה' ערלה), הטור (יו"ד סי' רצ"ד), ארחות חיים (ח"ב עמ' 215), בשו"ת תרומת הדשן הנ"ל, ובש"ע יו"ד סי' רצ"ד ס"ק ו', ועיין בבאור הגר"א שם אות י"ט. ובכפו"פ פנ"ג עמ' תשי"ח הנ"ל כתב כמסתפק: ופדיון אפשר דאינו במחובר וכדאית' בתוספות מס' מעשר שני פרק בתרא ב"ש אומר וכו'. ובס' החינוך הנ"ל (מצוה רמ"ז) הביא את שתי הדעות. ועיין בשו"ת הרדב"ז, לשונות הר"מ, ח"ב סי' קע"ט.
<h3>הלכה כ</h3>
(א) <small>61-62.</small> <b>אין נוטעין אותו ברביעית וכו'. </b>כלומר, לכתחילה לא יטע כרם בשנה רביעית לשמיטה מפני שהרבעי שלו חל בשמיטה (עיין תוספ' ב"ק ס"ט א' ד"ה והצנועין), ונמצא ממעט באכילתו ומצמצמו עד זמן ביעור השביעית (ומ"ש בית שמאי שאין לנטע רבעי בעור, הוא מחמת רבעי אבל לא משום שביעית). ודינו כמעשר שני שאסור לחללו על פירות שביעית מטעם זה, עיין לעיל שביעית רפ"ז ומש"ש, ועיין נגעים פ"א מ"ד ובבלי נדה ל"ח סע"א ואילך.
<h3>הלכה כא</h3>
(א) <small>62-63.</small> <b>אילן שנטעו בערב ראש שנה וכו'. </b>כלומר, שנטעו בסמוך לראש השנה ונתברר שנקלט לפני ראש השנה, ומותר לקיים אותו בשביעית (כירושלמי שביעית פ"ב רה"ו, ל"ג ע"ד). ולפי פירושנו בתוספתא שביעית (פ"ב שו' 9) צריך לפרש כאן שלא עלתה לו שנה בערב שביעית,<sup style="color: gray;">40</sup> ופירותיו אסורים משום ערלה עד ט"ו בשבט של שנה שניה לשמיטה.<sup style="color: gray;">41</sup> ומט"ו בשבט של שנה שניה של שמיטה עד ט"ו בשבט של שנה שלישית של שמיטה הפירות נטע רבעי, ופטורין מן המעשרות. ומט"ו בשבט של שנה שלישית עד ט"ו בשבט של שנה רביעית של שמיטה אין מעשר שני אלא מעשר עני. והפירות שחנטו אחרי ט"ו בשבט של שנה רביעית של שמיטה, אפילו אם נלקטו לפני הפסח פטורין מן הביעור בשנה זו,<sup style="color: gray;">42</sup> ונמצא שמע"ש של אילן שניטע בערב ר"ה של שביעית אינו חייב בבעור לפני השמיטה השניה. אבל אם נטע את האילן בערב שביעית, ונקלט ל' יום לפני שביעית, הרי נחשבת לו ערב שביעית כשנה, ופירותיו ניתרים לגמרי בר"ה של שנה שלישית לשמיטה,<sup style="color: gray;">43</sup> והפירות שחנטו מר"ה של שלישית עד ט"ו בשבט של שלישית חייבין במעשר שני ומתבערים ברביעית. ולפיכך נקטה התוספתא "בערב ראש שנה של שביעית" דווקא.<br/>ולמסורת הירושלמי בתוספתא שביעית הנ"ל (עיין מש"ש), צריך לפרש שברייתא זו כר"מ, ואם נקלט האילן בערב ר"ה היא נמנית לו כשנה, ומ"מ פירותיו אסורין משום ערלה עד ט"ו בשבט של שנה שניה לשמיטה, ומשום רבעי עד ט"ו בשבט של שנה שלישית לשמיטה,<sup style="color: gray;">44</sup> ומט"ו בשבט של שלישית אין כבר מעשר שני וכו', כנ"ל. אבל אם נטעה בתהילת ערב שביעית, הרי פירותיו ניתרין לגמרי בר"ה של שנה שלישית לשמיטה, ועדיין יש כאן ביעור של מע"ש ברביעית, עיין מ"ש לעיל. וכל המפרשים נדחקו מאד בבאורה של ברייתא זו.
<h3>הלכה כב</h3>
(א) <small>64.</small> <b>המקדיש מעשר שני וכו'. </b>בר"מ ספ"ג מה' מע"ש: המקדיש מעשר שני שלו לבדק הבית הרי זה פודה אותו מי שפודהו על מנת וכו'. ועיין מ"ש לעיל פ"ב שו' 41. וברדב"ז על הר"מ הנ"ל נראה כמסתפק אם הבעלים חייבים בשני חומשין, עיי"ש. ודבריו צ"ע מגמרא ערוכה (מנחות פ"ב א'): המתפיס מעות מעשר שני לשלמים, כשהוא פודן מוסיף עליהם שני חומשין, אחד לקודש ואחד למעשר.
<h3>הלכה כג</h3>
(א) <small>65.</small> <b>ר' יוסה אומ' בערתי וכו'. </b>משנתנו פ"ה סמ"י וספרי כי תבא פיס' ש"ג עמ' 321 ופסיקתא זוטרתי במקומו. וכל הברייתא בשם התוספתא בכפו"פ פמ"ב עמ' תקס"ח.
(ב) <small>65-66.</small> <b>זו חלה. דבר אחר וכו'. </b>וכ"ה בכי"ע, בכפו"פ, בספרי ובפסיקתא זוטרתי הנ"ל. ובד: זו חלה. וגם נתתיו ללוי זו מעשר ראשון, לגר ליתום ולאלמנה זו מעשר עני, ואכלו בשעריך ושבעו זו מעשר שני. דבר אחר וכו'. ואין לנוסח ד שום קיום, ותלמיד טועה הוסיפו ע"פ המשנה ושבשו. והתוספתא הוסיפה על משנתנו, ושנתה את הסיפא בשם ר' יוסי.
<h3>הלכה כד</h3>
(א) <small>66.</small> <b>כיון שהפרשתו מן הבית וכו'. </b>המפרשים נדחקו מאד בפירושו, עיין בח"ד כאן ובפירושו על הספרי, רצ"ו סע"א ואילך. ולולא דברי כל המפרשים הייתי מפרש שבבא זו מבארת את עניין הביעור ואומרת ש"בערתי" אינו מתייחס לנתינה הראשונה אלא לבעור ממש, ואין בעור מעשרות אלא הוצאה מן הבית. והזוכה יאכלנו בירושלים או יפדנו, או יתננו למי שצריך.<sup style="color: gray;">45</sup><br/>והתנא שלנו סובר שבעור מע"ש ונטע רבעי בשעת הבעור הוא כפשוטו של מקרא שהוא מוציאן מביתו ממש, כבעור שביעית לשיטת כמה מן הראשונים (עיין לעיל שביעית רפ"ח ומש"ש). וכן בפי' הרמב"ן (בהר כ"ה, ז'): "ולא מנו חכמים במשנה פירות שביעית לא מן הנשרפים ולא מן הנקברים, ואינו אלא שהוא צריך לבערם מרשותו ולהפקירם לעניים ולכל אדם, כענין <b>בערתי הקדש מן הבית וכו' ".</b> ולהלן שם כתב: "וכבר שנו בתוספתא<sup style="color: gray;">46</sup> שביעור שביעית כביעור מעשר שני". וממילא אנו למדים מדברי הרמב"ן שביעור מע"ש כביעור שביעית לשיטתו, וחולק על הר"מ (פי"א מה' מע"ש ה"ח) גם בבעור מע"ש (כפי שראה לנכון בפי' מהרש"ס לשביעית, קנ"ו ע"ב). ועיין רע"ב פ"ה מ"ו ד"ה התבשיל ומה שתמה עליו בתיו"ט שם.<br/>וכשם שתקנו חכמים "אוצר" בפירות שביעית בשעת הבעור (עיין לעיל שביעית רפ"ח), כן תקנו גם בבעור מע"ש. ובעור זה הוא כפשוטו של מקרא (דברים י"ד, כ"ה): מקץ שלש שנים תוציא את כל מעשר תבואתך בשנה ההוא, והנחת בשעריך. ובא הלוי כי אין לו חלק ונחלה עמך והגר והיתום וכו'. ובספרי שם (פיס' ק"ט עמ' 170): "והנחת בשעריך. אם אין שם עני הניחו באוצר", כלומר, באוצר ב"ד (כמו לעניין בעור בשביעית, ומפרשי הספרי נדחקו מאד בפירושו). וכן לעיל שם (פי' ק"ח, כנוסח הדפוסים): לוי הזה תן לו מחלקו (כלומר, מעשר ראשון). אין לו חלקו תן לו מעשר שיני, אין לו מעשר שני, תן לו מעשר עני, תן לו שלמים וכו'.<sup style="color: gray;">47</sup>
(ב) <b>כל העסוקין במצות וכו'. </b>כפו"פ פמ"ב, עמ' תקס"ח הנ"ל, פי' הר"מ עראמה לאיוב פ"מ (ד"ו שכ"ז, קי"ח רע"ב). ועיין מ"ש להלן.
(ג) <small>67.</small> <b>פיהם פתוח בתפילה וכו'. </b>וכ"ה בד ובכפו"פ הנ"ל. ובכי"ע וכן בפי' הר"מ עראמה הנ"ל: פיהן פותחין וכו'. והכוונה אחת, שפיהם פתוח לתפילה, שתהיה שגורה בפיהם ותתקבל. והשוה תהלים נ"א, י"ז. והברייתא שלנו נסמכת למשנתנו (פ"ה מי"ג): עשינו מה שגזרת עלינו ("עשיתי ככל אשר צויתני", דברים כ"ו, י"ד), אף אתה עשה מה שהבטחתנו וכו', ואת האדמה אשר נתתה לנו בטל ובמטר. וכן בירושלמי תענית (פ"א רה"ד, ס"ד ע"ב): חד בר נש הוה מפיק מעשרוי כתיקנן. א"ל ר' מנא קום אמור בערתי הקודש מן הבית. והעניין מתפרש ע"פ התוספתא שלפנינו, שר' מנא גזר תענית וצוה לאדם זה שהוציא את המעשרות כתיקונן שיקרא את פרשת וידוי מעשרות,<sup style="color: gray;">48</sup> והיינו: עשיתי ככל אשר צויתני וכו', עשינו מה שגזרת עלינו אף אתה וכו' בטל ובמטר וכו', כלשון המשנה הנ"ל. וכמו שאמרו כאן, שהעוסקין במצות פיהם פתוח בתפילה לפני המקום שנאמר ותגזר אומר ויקם לך וכו', והם מתפללים על הגשמים ונענים.<sup style="color: gray;">49</sup> ובתנחומא כי תשא סי' י"ד (שמ"ר פמ"א, א'): אין לנו שעה שאנו באים בזרוע<sup style="color: gray;">50</sup> אלא בשעת ביעור מעשרותינו מן הבית וכו'.
(ד) <b>לפני המקום. </b>כ"ה בד, בכי"ע ובכפו"פ הנ"ל.
<h3>הלכה כה</h3>
(א) <small>69.</small> <b>ממעון קדשך וגו'. זו מקום השקפה שנ' וכו'. </b>וכ"ה בד ובכפו"פ הנ"ל. ובכי"ע: ממעון קדשך מן השמים, ממעון קדשך השקיפה, שנ' וכו'. ובילקוט המכירי חבקוק עמ' 44: תוספתא דמעשר שני השקיפה ממעון קדשך מן השמים שנ' וכו'. וכנראה שהגירסא שלפנינו נכונה, ופירושה: ממעון קדשך מן השמים זו מקום השקפה, כלומר, שמקום ההשקפה הוא אינו ממעון קדשך גרידא אלא מן השמים, ומביא ראייה מן הפסוק בתהלים (פ"ה, י"ב): וצדק משמים נשקף.
(ב) <small>70.</small> <b>משמים. מאוצר טוב שבשמים וכו'. </b>וכ"ה בד ובכפו"פ הנ"ל. ובמכירי הנ"ל: מן השמים מן אוצרו הטוב מן השמים. ובמכילתא בשלח, ויסע רפ"ב, עמ' 160: משמים, מאוצר הטוב של שמים וכו'. ועיין בת"י שם ט"ז, ד'.
<h3>הלכה כו</h3>
(א) <small>72.</small> <b>הכל בכלל הברכה וכו'. </b>וכ"ה בד. ופירושו שגם האוצר והעיסה וכן דברים שאינם חייבים במעשרות כולם בכלל ברכה זו, כמפורש בכתובים (דברים כ"ח, ג' ואילך). ובכי"ע: הכל היו בכלל הברכה וכו'. ובמכירי הנ"ל: הכל היה בשביל ברכה וכו'.
<h3>הלכה כז</h3>
(א) <small>73.</small> <b>הכל בזכות ישראל וכו'. </b>בדב"ר הוצ' ליברמן עמ' 82: בזכות ישראל, שנאמ' יפתח ה' לך את אוצרו הטוב, מהו לך, אלא בזכותך מוריד מטר. ובירושלמי (שביעית פ"ד ה"ג, ל"ה ע"ב ובמקבילות): מה ישראל אומרין להם (כלומר, לאומות העולם) ברכנו אתכם בשם ה'. לא דייכם, כל הברכות הבאות לעולם בשבילינו וכו'. ועיין ב"ר פס"ו, ב' עמ' 746 ובהערות שם. ועיין שה"ש רבה רפ"ז, דב"ר כי תבא (פ"ז, ז'), ובהוצ' ליברמן עמ' 110 ואילך.
(ב) <small>73-74.</small> <b>עין יעקב אל ארץ. </b>הכוונה לסוף הפסוק: דגן ותירוש אף שמיו יערפו טל. ואפשר שדורש "עין יעקב" כמו "יען יעקב", עיין תו"כ בחוקותי פ"ח ה"ט, קי"ג ע"ג, והשוה מכילתא דרשב"י (הופמן) עמ' 93.
(ג) <small>74.</small> <b>הכל בזכות המזבח וכו'. </b>עיין בבלי כתובות י' ב', וברש"י שם ד"ה מזין, ועיין וי"ר פ"א, י"א ובמקבילות.
<h3>הלכה כח</h3>
(א) <small>75.</small> <b>הכל לפי מתנות וכו'. </b>וכ"ה בד. ובכי"ע ובמכירי הנ"ל: לפי המתנות וכו'. ועיין בפסיקתא דר"כ, עשר תעשר, צ"ו ע"א ואילך; תנחומא ראה סי' י', הוצ' בובר סי' ז'; שמו"ר ספל"א.
<h3>הלכה כט</h3>
(א) <small>79.</small> <b>מפאת קדים וכו'. </b>בד: מפאת קדים עד פאת ים דן אחד, מפאת קדים ועד פאת ים ראובן אחד, מפאת קדים עד פאת ים נפתלי אחד. ובכי"ע: מפאת קדים ועד פאתים דן אחד, ראובן אחד ונפתלי אחד. ובכל הנוסחאות שבתוספתא אינו אלא תורף הכתובים ביחזקאל (מ"ח, א' ואילך), ולא הלשון ממש.
(ב) <small>80.</small> <b>מלמד שהמעשרות וכו'. </b>בכפו"פ פמ"ב, עמ' תקס"ט (ד"ר, ש"ט ע"ב): תוספות ארץ זבת חלב ודבש, מלמד שהמעשרות נוטלין את השומן ואת הדגן. ויש כאן השמטה, וצריך להשלימה ע"פ התוספתא כאן.
(ג) <b>נותנין טעם וריח וכו'. </b>שבזכות מעשרות גשם וטל יורד לעולם, והטל נותן טעם בפירות. ועיין במקורות שציין בכפו"פ הנ"ל עמ' תקס"ט. ועיין במשנת סוטה פ"ט סמי"ב. ועיין אבות דר"ן נו"ב פ"ה.
(ד) <b>ושמן דגן בפירות. </b>בד ובכי"ע: ושמן ודגן בפירות. כלומר, נותנים שומן, וכח ההזנה (דיגון)<sup style="color: gray;">51</sup> בפירות. אבל גם גירסתנו יש לה קיום עיין מ"ש להלן.
<h3>הלכה ל</h3>
(א) <small>81.</small> <b>את השמן ואת הדגן. </b>וכ"ה בד ובכי"ע ובכפו"פ הנ"ל. וכ"ה בתוספתא סוטה בכל הנוסחאות. אבל במשנה, בירושלמי ובבבלי סוטה: את שומן הדגן. עיין מ"ש לעיל בסמוך.
