<h1>תוספתא כפשוטה על נזיר</h1>
שאול ליברמן
<h2>פרק א</h2>
<h3>הלכה א</h3>
(א) <small>1.</small> <b>בית שמיי אומ' כנויי כנויין אסורין וכו'. </b>ירושלמי פ"א ה"א, נ"א ע"א, בבלי נדרים י' ב'. ובארו בירושלמי ובבבלי שם שכינויי כינויין הם כפשוטן, כינויין של כינויין, שהחליפו את הכינוי הראשון והעיקרי בכינוי הדומה לו, ועיין מ"ש בספרי יוונית ויוונות בא"י, עמ' 107, ובהערה 175 שם. ור' יוסה בירושלמי הנ"ל חולק וסובר שכינויי כינויין הם "הרי עלי צפורים" שנחלקו בהם ר' מאיר וחכמים במשנתנו פ"א מ"א, כדעת ר' יוחנן שם. ועיין מ"ש מהרי"ן אפשטין בספר מגנס, עמ' 13, ואילך, ובמבוא לנוה"מ, עמ' 704.<br>ובתוספתא להלן רפ"ב: בית שמיי אומ' כנויי כנויין אסורין, כיצד, אמ' הריני נזיר מן הגרוגרות וכו', עיין מש"ש.
(ב) <small>2.</small> <b>בית שמיי או' אין מעידין על בת קול וכו'. </b>בבבלי יבמות קכ"ב א': אמר רבה בר שמואל תנא בית שמאי אומרים אין משיאין על פי בת קול וכו', קמ"ל דאי משכחת סתמא דאין משיאין, ב"ש היא. ובמשנתנו שם (פט"ז מ"ו): ומשיאין ע"פ בת קול. מעשה באחד שעמד על ראש ההר, ואמר איש פלוני וכו', הלכו ולא מצאו שם אדם והשיאו את אשתו. ושוב מעשה בצלמון באחד שאמר אני איש פלוני וכו', והלכו ולא הכירוהו, והשיאו את אשתו. ובפיה"מ להר"מ שם: "בת קול הוא אשר באר במעשה באחד ומעשה בצלמון". ומתוך פירש"י משמע שהמעשה הראשון גרידא משמש דוגמא לבת קול, ועיין לעיל יבמות פי"ד ה"ז, שורה 47–48, ומש"ש.
<h3>הלכה ב</h3>
(א) <small>3.</small> <b>האומר נזירות, רבן שמעון בן גמליאל או' הרי זה נזירות שתים. </b>וכ"ה ("נזירות") גם בד ובקג"נ, ובכי"ע: האומר <b>נזירייות</b> וכו'. אבל במקורות אנו מוצאים תכופות "נזירות" (בלשון רבים) במקום "נזיריות". ואשר לגירסא "נזירות שתים" (במקום: נזיר שתים), נראה שהכוונה היא שמיעוט נזירות (נזיריות) שתים. וכן במשנת מנחות פי"ג מ"א: הרי עלי עשרון יביא אחד, עשרונות יביא שנים וכו'. ובבבלי שם ק"ד ב': מיעוט עשרונות שתים. ועיין להלן שם במשנה.<br>ובירושלמי פ"א ה"ב, נ"א ע"ב: הריני נזיר ונזיר נזיר שתים, דהוה יכיל מימר הריני נזיר. הריני נזיר נזיר (נראה שצ"ל: נזיר נזיר', כלומר, נזיר נזירות, נזירויות) שתים. והיא הברייתא שלנו (עיין ההמשך שם), אלא שחסר שם רשב"ג.
(ב) <small>4.</small> <b>הריני נזיר ואחת, הרי זה נזיר שתים וכו'. </b>בבלי ח' ב'.
(ג) <b>ועוד הרי שלש. </b>כלומר, אם אמר: הריני נזיר ואחת ועוד, ועיין במפרש לבבלי הנ"ל, ומשמע קצת שגרס כן בתלמוד.
(ד) <small>4-5.</small> <b>אחת ועוד ושוב, הרי זה נזיר ארבע. </b>וכ"ה ("אחת") בד ובכי"ע. ובבבלי הנ"ל: ושוב, מונה ארבע, והכוונה שאמר: הריני נזיר <b>ואחת</b> ועוד ושוב. ובירושלמי פ"א ה"ב הנ"ל: הריני נזיר <b>אחת</b><sup style="color: gray;">1</sup> ושתשוב (וצ"ל: ועוד ושוב)<sup style="color: gray;">2</sup> נזיר ד'. ובבבלי שם: מהו דתימא ושוב כי כולהו והוי' ליה שית, קמ"ל דלא. ועיין בפי' הר"א מן ההר, עמ' ר"ג, ואם אין שם שיבוש, הרי מוכח שהיתה לפניו גירסא אחרת בתלמוד, ושהוא באמת נזיר שש, והביא כן בשם פירוש רבינו שלמה.<sup style="color: gray;">3</sup> ואם גירסת הר"א מן ההר נכונה, הרי היא מתאימה לגירסא שבתוספתא והיינו, שאם אמר אחת (כלומר, הריני נזיר אחת, כמפורש בירושלמי) ועוד וכו' נזיר ארבע, משום שאם אמר "אחת" נזיר אחת, ואם הוסיף "ועוד", נזיר עוד אחת (וביחד שתים), ואם הוסיף "ושוב" נזיר כנגד מה שכבר נזר, והיינו: ארבע, כמו שרצו לומר בבבלי לפי הגירסא שלנו, וכמסקנא שם, לפי גירסת הר"א מן ההר. ובירושלמי שם מוסיף: א"ר יוסי בי ר' בון כהם, שמנה כמותם שש עשרה.
(ה) <small>5.</small> <b>סימכוס אומ' הריני נזיר טטרגון, הרי זה נזיר ארבע. </b>כ"ה ("הריני") בד ובכי"ע. ובכי"ו: בטעות: הרי זה. ובירושלמי פ"א ה"ב, נ"א ע"ב: כמוכוס (צ"ל: סומכוס)<sup style="color: gray;">4</sup> טטרגון ארבע. ובבבלי ח' ב', ב"ב קס"ד ב': ת"ר הריני נזיר, סומכוס אומר הן אחת וכו', טטרגון ארבע.<sup style="color: gray;">5</sup> ופירשו המפרשים לנכון שהכוונה למלה היוונית τετράγωνος, מרובע, והאומר הריני נזיר מרובע, נזיר ארבע.
(ו) <small>6.</small> <b>דיגין, הרי שלש. דריגון, הרי שתים. </b>וכע"ז בד. וכנראה שיש כאן תיקון סופרים, שחשבו שהתנא מונה ע"פ הסדר: ארבע, שלש, שתים. ובכי"ע: דרגון שלש טיגון שתים. ואין לדעת אם גם שם שיבשו כגירסת ד וכי"ו, וטעה הסופר וקרא דרגון (במקום דיגון)<sup style="color: gray;">6</sup> ו"טיגון" (במקום טריגון), או שצ"ל שם: טרגון (ואפשר שהוא דרגון הוא טרגון) שלש דיגון שתים. וכן בירושלמי הנ"ל: טריגון ג', דיגון שתים. ובבבלי נזיר וב"ב הנ"ל ע"פ הסדר: דיגון שתים, טריגון שלש.<sup style="color: gray;">7</sup> ובבבלי כאן ושם הסמיכו לברייתא זו את התוספתא בנגעים פ"ו ה"ג.<sup style="color: gray;">8</sup> ופירושו של טריגון ברור והיינו משולש (τρίγωνος), ואם אמר הריני נזיר משולש, נזיר שלש. ואשר לדיגון הרי בתוספתא נגעים המדובר הוא בבית דיגון ובוודאי פירושו δίγωνος, בעל שתי זויות, והיינו בית הבנוי כחצי גורן עגולה, שאין לו אלא שתי זויות. אבל בבבלי ב"ב הנ"ל (לעיל שם): שנה ראשונה קורין לו ארכון, שנייה קורין לו דיגון וכו'.<sup style="color: gray;">9</sup> ובנזיר אפשר שכוונתו: ζυγόν ,δυγόν זוג, כלומר, הריני נזיר כפול, אבל ע"פ העניין כאן (ובפרט בבבלי: הן, דיגון, טריגון, טטרגון פנטגון) משמע שמדברים כאן במלים המציינות זויות גרידא.
<h3>הלכה ג</h3>
(א) <small>6-7.</small> <b>הריני נזיר אם לא אגלה משפחות, יהא נזיר, ואל יגלה משפחות. </b>בתס"ר ח"ב (ירושלים תפרח"י, עמ' 51) העירותי שנעלם לפי שעה מבעל ח"ד ובעל מצפה שמואל שברייתא זו הובאה בבבלי קידושין ע"א א'. ואח"כ מצאתי שכבר העירו על כך הגר"י שור בספרו משנת ר' יעקב, עמ' 36, ובעל דורות הראשונים. ומכולנו נעלם שבעל מצפה שמואל תיקן את עצמו, וכתב בלוח השמטות והטעיות, ס"ח ע"ב: "הריני נזיר אם לא אגלה משפחות. צריך לציין בצדו שנמצא בקדושין דף ע"א א' ". ועיין בחי' אגדות למהרש"א בקידושין. ונראה יותר שהכוונה היא שמוטב לו שיהא נזיר, אעפ"י שבכגון דא הוא בוודאי מנדרי רשעים, כפסק הר"מ בסוף ה' נזירות,<sup style="color: gray;">10</sup> ולא יקיים את התנאי, שהיה מבטל את נזירותו. ושמא אין כאן מצוה להשאל על נזירותו, שמא יגלה לחכם בשעת שיחפש לו פתח. ועיין בה' נזירות שבסוף הספר מחנה לויה (על ה' שמחות למהר"מ מרוטנברג) סוף סי' א', ולהלן שם סי' כ"ד.
(ב) <small>7-8.</small> <b>הריני נזיר כשעות יום, כחדשי שנה, הרי זה נזיר שתים עשרה. כימות השבת וכו'. </b>כלומר, אין אנו אומרים שכוונתו לימים, והיינו שיהא נזיר שנים עשר יום, או שבעה ימים, ואין כאן אלא נזירות אחת של שלשים יום (כדין האומר הריני נזיר יום אחד), אלא אנו מפרשים כוונתו שמקבל עליו נזיריות הרבה של שלשים יום כל אחת, כמניין שעות היום (היום דווקא, ולא הלילה), או כמניין חדשי השנה, או כימות השבת וכו'. ועיין להלן בסמוך.
(ג) <small>9-10.</small> <b>הריני נזיר כימי החמה, נזיר שלש מאות וששים וחמש נזריות, כמניין ימות החמה. כימות הלבנה, כמניין ימות הלבנה וכו'. </b>בד ובכי"ע מוסיף אחרי "כימי החמה": כמנין ימות החמה, וכן צ"ל לפנינו, דוגמת הסיפא (כימות הלבנה וכו'). ועיין בבלי ח' ב', ערכין ט' ב', ומ"ש במשנה למלך פ"ג מה' נזירות הי"ח. ואף כאן פירושו שאפילו אמר: כימי החמה, או כימות הלבנה, אין כוונתו לנזירות אחת של שנה (עיין להלן דעת רבי), אלא להרבה נזיריות כמניין ימות החמה. ואין הבדל בין האומר "כימי החמה" ובין האומר "כמניין ימות החמה", וכן בימי הלבנה.<br/>ובמשנתנו ספ"א: הריני נזיר <b>כמנין</b> ימות החמה מונה נזירות כמניין ימות החמה. ובמשניות מטיפוס א"י (משנה שבירושלמי, לו, קויפמן, פרמה ורמב"ם): כמניין ימות <b>השנה</b> מונה נזירות כמניין ימות <b>השנה</b>. ואף בכי"מ של הבבלי: כמנין ימו' החמ (ונמחק "החמ") השנ' מונ' וכו' כמנין ימו' השנ'. ובירושלמי בספ"א שואל על משנתנו: מה נן קיימין, אם כמניין ימות החמה שס"ה נזיריות, כמניין ימות החמה, ואם כמניין ימות הלבנה וכו', אם כמניין השנה צריכה. ועיין ר"מ פ"ג מה' נזירות ה"ז ובנו"כ שם, ובמשנה למלך הי"ח שם, ומ"ש באורח מישור ח' ב'.<sup style="color: gray;">11</sup><br/>ות"ק כאן סובר שאפילו לא הזכיר "כמניין" אין אנו אומרים שכוונת הנודר לחיות נזיר שנה אחת כימות החמה, או כימות הלבנה, אלא הרי הוא נזיר נזיריות כימות החמה וכו', דוגמת הרישא (הריני נזיר כשעות יום). והטעם הוא שאם כוונתו להיות נזיר שנה אחת היה צריך לומר הריני נזיר שנת חמה, או שנת לבנה. וכן ברישא היה צריך לומר הריני נזיר שנים עשר יום, שבעה ימים וכו'. ועיין בקרן אורה ח' ב', ד"ה והנה למאי.
(ד) <small>11-12.</small> <b>ר' אומ' עד שיאמר הריני נזיר נזיריות כימות החמה, כמניין ימות החמה וכו'. </b>וכ"ה בד, וכע"ז בבבלי ח' ב'. ובכי"ע חסרים דברי רבי, וכנראה שנשמטו שם בט"ס. ונחלקו הראשונים בדעת רבי בזמן שלא הזכיר נזיריות, אלא אמר הריני נזיר כימות החמה, או כמניין ימות החמה. לשיטת הרא"ש (ה' א') הוא נזיר שנה אחת, ולשיטת התוספות (ח' ב', ד"ה ומי) הוא נזיר ל' יום (כמשנתנו פ"א מ"ג). ועיין גם במיוחס לרש"י ח' ב'. וכנראה שרבי חולק אף על הרישא (הריני נזיר כשעות היום), וברישא נזיר ל' יום. ועיין מ"ש להלן בשיטת הירושלמי.
(ה) <small>12-14.</small> <b>ר' יהודה או' אמ' הריני נזיר כהלקטי קיץ, וכשבילי שמטה, הרי זה נזיר לעולם, ומגלח אחד לשלשים יום. </b>וכן בירושלמי פ"א ה"ב, נ"א ע"ב: הוסיף ר' יהודה<sup style="color: gray;">12</sup> אם אמר <b>כמלקטי קיץ</b> וכשיבלי שמיטה <b>וככוכבים שברקיע</b> הרי זה נזיר עולם<sup style="color: gray;">13</sup> ומגלח אחד לשלשים יום. ובבבלי ח' ב': מי סבר לה (כלומר, ר' יהודה) כרבי, והא תניא ר' יהודה אומר הריני נזיר <b>מנין</b> הילקטי קיץ ומנין שבלי שמיטה מונה נזירות כמנין הילקטי קיץ וכמנין שבלי שמיטה. מנין שאני. ופירש במיוחס לרש"י: מונה כמנין הילקטי קיץ ושבילי שמיטה. ויהא מגלח כל ל' ול' למנין הילקטי קיץ, כלומר, ואם היו שם מאה הילקטין מגלח מאה פעמים בסוף כל ל'. אבל אם לא אמר כמניין הילקטי קיץ אלא כהילקטי קיץ מונה נזירות ארוכה של שלשת אלפים יום (מאה פעמים ל' יום), או של מאה יום, עיין במיוחס לרש"י שם (לפי נוסחת הריב"ן, עיי"ש בגליון אות צ'). ועיין בתוספות, סד"ה מונה.<br/>ובפירוש רבינו עזריאל (שטמ"ק ח' ב', הוצ' הר"נ זק"ש, עמ' ט"ז): "מונה נזירות כמנין הלקט. בתוספתא תני עלה הרי זה נזיר <b>עולם</b><sup style="color: gray;">14</sup> ומגלח לשלשים יום. ואיירינן כגון שאמר כמניין הלקטי קיץ שבכל יום (צ"ל: שבעולם), דאי על שלו לבד קאמר, אית ליה קיצותא, ונזיריות אריכות הוי כדלעיל, מיהו יש לתרץ דמנין שאני וכו' ". והנה מתוך הירושלמי ברור שאנו מדברים בדבר דלית ליה קיצותא, שהרי הזכירו שם גם כוכבים שברקיע, ולא עוד אלא שבין בתוספתא ובין בירושלמי לא נזכר כאן "כמנין" כלל. ולהלן בסמוך נבאר את שיטת הירושלמי שהיא שונה לגמרי משיטת הבבלי.<sup style="color: gray;">15</sup><br/>ואשר לפירושן של הילקטי קיץ, עיין מ"ש לעיל ח"ב (מעשרות), עמ' 709, ד"ה והלקטיהן. וביחס לשבילי (שבלי) שמיטה, עיין מ"ש לעיל ח"ב (שביעית), עמ' 581, ובהערות 34, 35 שם.
(ו) <small>14-15.</small> <b>כמלוא חבית, וממלוא הקופה, הרי זה נזיר לעולם, ומגלח אחד לשלשים יום, עד שיאמר להו לכך. </b>בכי"ע: מלא הבית ומלא<sup style="color: gray;">16</sup> הקופה וכו' עד שיאמר לכך נתכוונתי. ובד: עד שיאמר לו לכך נתכוונתי (ולפני כן יש שם השמטה). וברור שלפנינו, וכן בד ובכי"ע צ"ל: לאו (או: לא) לכך נתכוונתי, כמשנת מנחות פי"ג מ"ד. ובירושלמי פ"א ה"ב, נ' ע"ב: דתנינן הריני נזיר מלא הבית וכו', ותני עלה שהוא מגלח אחת לשלשים יום. והיא התוספתא שלנו, עיין על כ"ז להלן.<br/>ובמשנתנו פ"א מ"ה: הריני נזיר מלא הבית, או מלא הקופה בודקין אותו, אם אמר אחת גדולה נזרתי נזיר שלשים יום, ואם אמר סתם נזרתי רואין את הקופה כאילו היא מלאה חדרל, ונזיר כל ימיו. ובירושלמי שם (פ"א ה"ד, נ"א ע"ג): א"ר מני מטילין אותו לחומרין. בתחילה רואין אותה כאילו מלאה אתרוגין, ואחר כך רמונים וכו', ואחר כך שומשמין, ואחר כך חרדל. ונראה בפירושו שר' מני מחדש שמשנתנו אינה שונה שתי מדות גרידא, והיינו: או אחת גדולה, או חרדל, אלא כמה מדות בנתים, ואם הוא אומר שלא נתכוין לאחת גדולה, אבל גם לא לחרדל, בודקין אותו מן הקל אל החמור, ואם אומר שכיוון לפירות גדולים דווקא רואין את החבית, או את הקופה, כאילו מלאה אתרוגין, או קישואין, ואם הוא אומר <b>שלא</b> כיוון לפירות קטנים, רואין אותה כאילו היא מלאה רמונים וכו', אבל אם הוא אומר סתם נזרתי, ולא היה איכפת לי אם הקופה מלאה חרדל הרי הוא נזיר כל ימיו, עיין בפ"מ. וכן הפירוש גם בתוספתא כאן שאם אמר סתם נזרתי הוא נזיר לעולם, משום שאנו רואים את החבית כאילו מלאה חרדל, עד שיאמר לא לכך נתכוונתי, ואם הוא אומר שכיוון לאחת גדולה, נזיר ל' יום, ואם לפירות גדולים דווקא, רואין אותה כאילו היא מלאה אתרוגין (או קישואין), ואינו נזיר לעולם.<br/>ובבבלי ח' א' העמיד חזקיה את משנתנו כר' שמעון הסובר שאדם מכניס את עצמו לדבר שספיקו חמור מוודאו, ור' יוחנן העמידה אפי' כר' יהודה, ומשום שכבר נחת לנזירות ומספק אינו יורד ממנה, עיי"ש. אבל בירושלמי שיטה אחרת לגמרי בפירושי המשניות שבפירקין. וכן אמרו שם (פ"א ה"ב, נ' ע"ב) על משנתנו (פ"א מ"ב: נזיר עולם הכביד שערו מיקל בתער): מן הכא הכביד שערו רבי, דמר ר' ירמיה משום ר' אימי דברי רבי, נזיר עולם מגלח אחד לשנים עשר חדש, דברי חכמים, פעמים שהוא מגלח אחת לשלשים יום, פעמים שהוא מגלח אחת לי"ב חדש. ופירושו שדווקא לרבי אין נזיר עולם אלא אחד, והוא שמגלח אחת לי"ב חדש, אבל לדברי חכמים פעמים שהוא מגלח אחת לשלשים יום ואף הוא נזיר עולם, ואינו בכלל הכביד שערו מיקל בתער. והביא הירושלמי ראייה ממשנתנו (פ"א מ"ד): [מתניתא] אמרה כן, הריני נזיר כשער ראשי, וכעפר הארץ, וכחול הים, הרי זה נזיר עולם, ומגלח אחת לשלשים יום. רבי אומר אין זה מגלח אחת לשלשים יום <b>אלא אחת לי"ב חדש</b>,<sup style="color: gray;">19</sup> ואי זהו שמגלח אחת לשלשים יום, האומר הרי עלי נזירות כשערות ראשי וכו'. ומכאן ראייה שלחכמים יש נזיר עולם שמגלח אחת לשלשים יום. ודחה ר' זעירא ראייה זו, וטוען שאם אמר "מלא שערי" כולם מודים שמגלח אחת לי"ב חדש,<sup style="color: gray;">21</sup> ואם אמר בפירוש "כמניין שערות ראשי" כולם מודים שמגלח אחת לשלשים יום, "אלא כי נן קיימין באומר כשיער, רבי אומר מלא ראשי, ורבנין אמרין כאומר כמיניין שערות ראשי". ולפי זה כל המחלוקת היא בפירוש דברי הנודר, והחכמים שסוברים שהוא מגלח אחת לשלשים יום הוא משום שקיבל עליו הרבה נזיריות כשער ראשו, ונזיר עולם פירושו נזיר לכל ימי חייו, כשיטת רבי באומר מפורש הרי עלי נזיריות כשער ראשי, אבל עדיין לא שמענו שבנזיר עולם ממש סוברים החכמים שפעמים מגלח אחת לשלשים יום.<br/>וממשיך הירושלמי: ועוד מן הדא, הוסיף ר' יודה אם אמר כמלקטי קייץ וכו' הרי זה נזיר עולם, ומגלח אחת לשלשים יום. אין תימר ר' יהודה כרבנין, כרבי הוא, הוסיף ר' יהודה אבשלום נזיר עולם הוה, ומגלח אחת לשנים עשר חדש. והירושלמי מביא ראייה מן התוספתא סוטה פ"ג הט"ז<sup style="color: gray;">23</sup> שר' יהודה סובר כרבי שנזיר עולם מגלח אחת לי"ב חדש,<sup style="color: gray;">24</sup> ומ"מ הוא סובר שהאומר כמלקטי קיץ וכו', הרי הוא נזיר עולם ומגלח אחת לשלשים יום, הרי לך שאף לשיטת רבי פעמים ונזיר עולם מגלח אחת לשלשים יום, ובהכרח עלינו לומר, שבאומר הריני נזיר כמלקטי קיץ<sup style="color: gray;">25</sup> וכו' הוא נזיר כל ימי חייו משום שחלו עליו נזירות הרבה אחת אחר השניה, ואינו נזיר עולם ממש.<br/>ומסיק הירושלמי: ויידא אמרה על רבנין שהוא מגלח אחת לשלשים יום, הדא היא דתנינן הריני נזיר מלא הבית או מלא הקופה בודקין אותו. ותני עלה שהוא מגלח אחת לשלשים יום. והיא התוספתא שלנו כאן. והירושלמי מביא ממנה ראייה שלחכמים פעמים ונזיר עולם מגלח פעם לשלשים יום, שהרי כאן אמר בפירוש "מלא הבית" ("והא אמר שהוא מגלח אחד לי"ב חדש", כלומר, באומר "מלא שערי") ומכל מקום מגלח אחת לשלשים יום, ונמצאנו אומרים שנזיר עולם ממש פעמים מגלח אחת לי"ב חודש ופעמים מגלח אחת לשלשים יום,<sup style="color: gray;">26</sup> ואף הוא נזיר עולם, ואינו נזיר נזיריות. ועיין בפי' הנצי"ב לספרי נשא, עמ' קט"ז ואילך, בהגה"ה. וצ"ע.<br/>ובספרי זוטא נשא, עמ' 247: כן יעשה על תורת נזרו, זה הנודר בנזירות כחול הים, <b>שבכל שעה שרוצה</b> להקל מראשו יקל. יכול האומר הרי עלי נזירות (צ"ל: נזיריות, כמו שהגיה הרח"ש הורוביץ) כן, אמרת לא אמרתי אלא כן יעשה על תורת נזרו. ויפה פירש הרח"ש הורוביץ שהברייתא היא כרבי במשנתנו (פ"א מ"ד), ובראשונה הוא נזיר עולם שמגלח אחת לשנים עשר חודש ובשניה הוא נזיר נזיריות. ומשמע כאן כשיטת הרא"ש שכתב (בפירושו ח' א') לעניין נזיר עולם: ואם רצה אינו מגלח,<sup style="color: gray;">27</sup> ואינו מביא קרבן, והעיר על כך בקרן אורה ח' ב', ד"ה והנה. ועיין להלן בפי' הרא"ש שם.
<h3>הלכה ד</h3>
(א) <small>15-16.</small> <b>הריני נזיר כשער ראשי, כעפר הארץ, כחול הים, הרי זה נזיר לעולם, ומגלח אחד לשלשים יום. </b>וכ"ה בד, והיא פיסקא ממשנתנו פ"א מ"ד. ובכי"ע: וכן הוא אומ' הריני נזיר כשער ראשי וכעפר וכחול הים. והשאר חסר שם.
(ב) <small>16-17.</small> <b>ר' אומ' אין זה מגלח אחד לשלשים יום, שאין זה נזיר עולם. </b>וכ"ה בד. ובכי"ע: ר' אומ' אין זה מגלח אחד לשלשים יום <b>שזה</b> נזיר <b>לעולם</b>. ובמשנתנו הנ"ל: רבי אומר אין זה מגלח אחת לשלשים יום. ונמצא שכל הברייתא כאן לא באה אלא להוסיף טעמו של רבי. והנכון הוא כגירסת כי"ו וד, ופירושה: שאין זה, כלומר, המגלח אחד לשלשים, נזיר עולם, ואין נזיר עולם אלא המגלח אחת לשנים עשר חודש, עיין בירושלמי פ"א ה"ב, נ"א ע"ב, שהעתקנו לעיל, שורה 14–15, ד"ה ובבבלי.
(ג) <small>17-18.</small> <b>הריני נזיר מיכן ועד התהום, מן הארץ עד לרקיע, הרי זה נזיר עולם. </b>בכי"ע, מיכן ועד הרקיע, אפילו מיכן ועד סוף העולם, נזיר <b>שלשים<sup style="color: gray;">29</sup> יום</b>. וכן במשנתנו פ"א מ"ג: אמר הריני נזיר אחת גדולה וכו', אפילו מכאן ועד סוף העולם, נזיר שלשים יום. ואמרו בבבלי ז' א' שכוונתו "אריכא לי הדא מילתא כמכאן ועד סוף העולם". ופירשו הראשונים<sup style="color: gray;">30</sup> שעד סוף העולם יש לו קיצותא, והוא חמש מאות שנה. ולפ"ז אף "מיכן ועד התהום" וכן "מן הארץ עד לרקיע" יש לו קיצותא,<sup style="color: gray;">31</sup> ואין הבדל בין "מכאן ועד סוף העולם" ובין "מיכן ועד התהום, מיכן ועד הרקיע".<br/>ברם קרוב לוודאי שגירסת כי"ע תוקנה ע"פ משנתנו הנ"ל, והנכון כלפנינו וכבדפוסים, שהרי שיטת הירושלמי (פ"א ה"ג, נ"א ע"ג) שלפיכך אינו נזיר אלא ל' יום משום שאמר "אחת גדולה" ("שנייא היא דמר אחת"), והוא כתירוץ רבא בבבלי ז' א', וממילא בנידון שלנו שלא אמר הריני נזיר "אחת", הרי זה נזיר עולם, עיין בתוספות ז' א', ד"ה ואמאי.<br/>ובד כאן: מכאן ועד <b>התחו'</b>. ועיין מ"ש להלן פ"ו, שו' 42. ואף בכי"ו כאן אפשר לקרוא: ועד <b>התחום</b>.
(ד) <small>18-20.</small> <b>הריני נזיר כל ימי, הריני נזיר לעולם, הרי זה נזיר עולם. מאה שנה, או מאתים שנה, אין זה נזיר עולם. </b>וכן פסק הר"מ בפ"ג מה' נזירות הי"א. ובהשגות שם: "זו הגרסא כך מצאתי בתוספתא ובירושלמי (פ"א סה"ד, נ"א ע"ג), אבל בגמרא שלנו אינה כן, והיא מבולבלת מאד". ועיין בכ"מ. ובבבלי ז' א', ח' ב': ת"ר הריני נזיר כל ימי, הריני נזיר עולם, הרי זה נזיר עולם. אפילו מאה שנה אפילו אלף שנים אין זה נזיר עולם, אלא נזיר לעולם. וכבר הוכיח לנכון באורח מישור ספ"א שאין שום הבדל בין התוספתא והירושלמי ובין הבבלי, והבבלי הוסיף כתוספת ביאור שאם קבע זמן קצוב לנזירותו (נתן תקוה לנזירותו, בלשון הירושלמי) אינו נזיר עולם שיגלח אחת לי"ב חודש, אלא נזיר נזירות אחת ארוכה לעולם. ועיין מ"ש הנצי"ב הנ"ל (לעיל, עמ' 508, סד"ה ומסיק).
<h3>הלכה ה</h3>
(א) <small>20.</small> <b>כשם שכנויי נזירות כנזירות, כך כנויי שמשון כשמשון. </b>ירושלמי פ"א ה"ב, נ"א ע"ב. ופירשו שם: שמשוך, שמשור, שמשוץ. ובמשנתנו פ"א מ"ב: הריני כשמשון כבן מנוח (במשנה שבירושלמי ובכ"י פרמה: כשמשון בן מנוח) כבעל דלילה, כמי שעקר דלתות עזה, כמי שנקרו פלשתים את עיניו הרי זה נזיר שמשון. ובבבלי שם (ד' א'): למה לי למיתני כל הלין. צריכי, דאי אמר הריני כשמשון הוה אמינא שמשון אחרינא, קמ"ל כבן מנוח וכו'. ומלשון זו בוודאי מוכח שאם אמר שמשון לחוד אינו מספיק, עיין במיוחס לרש"י, בתוספות, ד"ה כשמשון, בפי' הרא"ש, בפי' הר"א מן ההר ובפי' רבינו עזריאל, אבל הר"מ בפ"ג מה' נזירות הי"ד והט"ו פסק שכשמשון לחוד מספיק, וכן פסק במאירי למשנתנו, ותמה על גירסת הגמרא שלנו ופירושי הראשונים, והסיק: ואין גורסין קמ"ל כבן מנוח, אלא קמ"ל סתמא, כלומר קמ"ל דאי אמר כשמשון לחודיה סאגי וכו', עיי"ש. ועיין מה שהאריך בזה באורח מישור ד' א' שהביא את שיטת גדולי האחרונים. אבל חכם עדיף מנביא, והוא זקן זקני הגאון בעל קרן אורה, ששער מדעתו (ד' א', ד"ה מתני' הריני כשמשון), וכיוון לגירסת המאירי בגמרא, והביא ראייה מן התוספתא כאן והירושלמי שמשמע מהם שכינויי שמשון לחוד מספיקים, ומכל שכן לעיקר השם, עיי"ש. ועיין מ"ש במעשח רקח על הר"מ הנ"ל פ"ג הט"ו. ועיין שו"ת ר"א מזרחי סי' נ"א, שו"ת הרלב"ח סי' נ"ו (בשם אביו), שו"ת מהר"י בי רב סי' ל"ז, מהרי"ט ח"א סי' קל"ד, שו"ת מהר"י אבן לב כלל ששי סי' מ"ב (בד"ר) ועוד אצל כמה מגדולי האחרונים.<br/>ובר"מ שם הט"ז פסק: לפיכך האומר כשמואל הרמתי, כבן חנה, כבן אלקנה, כמי ששסף את אגג בגלגל וכיוצא באלו הרי זה נזיר עולם. ובמאירי למשנתנו הנ"ל הביא כן בשם <b>תלמוד המערב</b>. ואינו בירושלמי שלפנינו.
(ב) <small>21-22.</small> <b>ר' יהודה אומ' נזיר שמשון מטמא למתים, ששמשון עצמו ניטמא למתים. ר' שמעון אומ' האומ' הריני כשמשון לא אמ' כלום וכו'. </b>ירושלמי פ"א סה"ב, נ"א סע"ב, בבלי ד' ב'. ובמשנתנו פ"א מ"ב: נזיר שמשון וכו', ואם נטמא אינו מביא קרבן טומאה. והעמידוה בבבלי ד' ב' כר' יהודה, והוא הדין שמטמא לכתחילה, אלא נקטו "ואם נטמא" אגב נזיר עולם ששנו בו: ואם נטמא מביא קרבן טומאה. וכן פירשו המפרשים את הירושלמי הנ"ל: לא אמר אלא אינו מביא קרבן טומאה, הא ללקות לוקה, כלומר, בתמיה. ותירצו מתני' דר' יודה, דתני בשם ר' יודה וכו'. ויותר נ"ל שצ"ל: מתני' ד[לא כ]ר' יודה וכו'. ועיין מ"ש להלן, עמ' 537, הערה 33. והסיקו בבבלי ד' ב' שאין ראייה מן הכתובים ששמשון עצמו היה מיטמא למתים, אלא שכן הוא גמרא (קבלה) בידינו בפירוש הכתובים, עיין תוספות שם, ד"ה אלא גמרא. ועיין ר"מ פ"ג מה' נזירות הי"ג, ובפיה"מ כאן, ובקרן אורה ד' ב', ד"ה ובאמת. ועיין בבבלי ד' ב' מה שהאריכו בשיטת ר' שמעון, ומה שהאריך באורח מישור ד' ב', ד"ה דע, ואילך, ובסוף דבריו שם, ד"ה שוב ראיתי בירושלמי.
(ג) <small>23.</small> <b>נזירות נוהגת בארץ ובחוצה לארץ. </b>פיה"מ להר"מ ספ"ג, נימוקי רבינו עזריאל בשטמ"ק מ"ו ב', ד"ה אית (בשם רבינו נתנאל), כפו"פ פ"י, עמ' קס"ג. ובס' המצות לרב חפץ, הוצ' הלפר, עמ' 255: ומצות הנזיר אינה חובה בזמן הזה, וראיה לזה דברי רבותינו (פ"ה מ"ד) נזיר עד שלא חרב בית המקדש נזיר, משחרב בית המקדש אינו נזיר. ובפיה"מ להר"מ הנ"ל כתב: הנזירות אי אפשר בחוץ לארץ מפני הטומאה, ומה שאמרו בתוספתא שהנזירות נוהגת בארץ ובחו"ל, ר"ל שכל מי שחייב עצמו נזירות בח"ל נתחייב בזה על צד הקנס, לפיכך יעלה לא"י ויתחייב שם בנזירות וכו', וכע"ז כתב בפיה"מ לעדיות פ"ד מי"א. ועיין בחיבורו פ"ב מה' נזירות הכ"א, ובכ"מ שם. ומשמע מלשון הר"מ שאין נזירות נוהגת בחו"ל עצמה כלל, ועיין מ"ש בקרן אורה י"ט ב', ד"ה אבל, ובמרומי שדה שם. וכבר כתב הר"מ באיגרתו (הוצ' בנעט, עמ' 58) שטעה בפיה"מ בכ"מ, משום שנמשך אחר רב חפץ בסה"מ.<br/>והפירוש הפשוט הוא בקרן אורה מ"ו סע"א, ד"ה שוב, והיינו שברייתא זו והברייתות שלהלן מבארות שנזירות חלה אף בתנאים שאין הנוזר יכול לקיים את כל דיני נזירות כהלכה, ואין אנו אומרים שבכגון דא שמתחילת נזירותו לא היה יכול לקיים דיני נזירות אין היא חלה כלל. ומי שנזר בחו"ל אעפ"י שאינו יכול לקיים שם הקרבת הקרבנות מ"מ חלה הנזירות,<sup style="color: gray;">34</sup> ואסור בתגלחת ובשתיית יין ולהטמא למתים, וכל דקדוקי נזירות עליו, עיין ר"מ ספ"ב מה' נזירות. ועיין מ"ש להלן בסמוך. ועיין ספרי זוטא, עמ' 241.<br/>ושמא היתה במשנתו של מסדר התוספתא בספ"א כאן משנה ו' של פ"ג שלנו, והיינו מחלוקת ב"ש וב"ה בעניין מי שנזר בחו"ל ועלה לארץ, ודברי ר' יהודה שם, ולה נסמכה הברייתא שלנו, ובה מודים ב"ש וב"ה שיש לו תקנה בעלייה לארץ, מה שאין כן בנזיר ממורט, עיין להלן שורה 25, ד"ה המורט.
(ד) <small>23-25.</small> <b>בין שיש לו שער ובין שאין לו שער, אע"פ שנ' ולקח את שער ראש נזרו. בין שיש לו כפים ובין שאין לו כפים, אע"פ שנ' ונתן על כפי הנזיר. </b>וכ"ה בד. ופירושו שנזירות נוהגת וחלה על נזיר בין שיש לו שער וכו' ובין שיש לו כפים ובין שאין לו וכו'. ובספרי נשא פי' כ"ה, עמ' 31: <b>קדוש יהיה</b>, למה נאמר, לפי שהוא אומר <b>גדל פרע שער ראשו</b>, אין לי אלא מי שיש לו שער (שתנהוג בו קדושת שער),<sup style="color: gray;">35</sup> מי שאין לו שער מנין, ת"ל <b>קדוש יהיה</b> מ"מ, דברי ר' יאשיה. ר' יונתן אומר אינו צריך, שהרי כבר נאמר <b>כי נזר אלהיו על ראשו</b>, בין שיש לו שער, בין שאין לו שער וכו'. הרי לך מפורש שהנידון הוא שגם נזיר שאין לו שער הוא בקדושתו, וכל דקדוקי נזירות חלין עליו. ואין מדברים כאן כלל בתגלחתו ובתנופת הקרבנות, ועיין ספרי זוטא, סוף עמ' 241.<br/>וכן בבבלי מ"ו רע"ב: ומי מעכבא (כלומר, תנופה), והתניא <b>זאת תורת הנזיר</b>, בין שיש לו כפים בין שאין לו כפים (וסבר התלמוד שאם תנופה מעכבת, הרי לא תחול עליו נזירות כלל אם אין לו כפים, כיוון דאינו ראוי לקיים מצוה המעכבת בו). ודחה התלמוד: ואלא הא דתניא <b>זאת תורת הנזיר</b> בין שיש לו שער בין שאין לו שער, ה"נ דלא מעכבא, והתניא נזיר ממורט ב"ש אומרים אינו צריך להעביר תער על ראשו וכו', מאי אינו צריך לבית שמאי אינו צריך, אין לו תקנה וכו'. כלומר, הרי מברייתא זו מוכח שאפילו בדבר המעכב (כגון נזיר ממורט לב"ש) נזירות חלה עליו, ואפילו אין לו שער (ואף ב"ש לא חלקו על ברייתא זו. כפי שמוכח בתוספתא כאן), וממילא אף בברייתא הראשונה הפירוש כן שנזירות חלה אף על נזיר שאין לו כפים, אף אם נאמר שהתנופה מעכבת. כן פירש בקרן אורה שם, והראשונים ז"ל נדחקו שם בסוגיין מאד. ועיי"ש בקרן אורה שפירש גם את הלישנא אחרינא שבבבלי שם.<br/>ובכי"ע הסדר הפוך וחסרות שם המלים "אעפ"י", והכתובים הובאו, איפוא, לראייה להלכות. וכ"ה שם: בין שיש לו כפים ובין שאין לו כפים, <b>שנ' ונתן על כפי הנזיר</b>, בין שיש לו שער ובין שאין לו שער, שנ' <b>ולקח את שער ראש נזרו</b>. וכן היה הסדר והגירסא בתוספתא לפני רבינו נתנאל שהביא רבינו עזריאל בנימוקיו מ"ו ב' הנ"ל. ואף הוא פירש את הבבלי ע"פ התוספתא (אבל בדרך אחרת לגמרי מהגאון בעל קרן אורה), ומתחילה סבר התלמוד שהפירוש כאן שהכתוב בא להתיר את מי שאין לו כפים "מדלא כתיב ונתן על כפו, דהא בנזיר קאי, וכתב <b>הנזיר</b>, למימר הנזיר מ"מ, ואפילו אין לו כף וכו', להכי מייתי ברייתא דנזיר ממורט, דהתניא<sup style="color: gray;">36</sup> גבי בתר הנך תרתי דכפים ושער בתוספתא דנזיר, הלכך ע"כ ה"פ (=על כרחך הכי פירושו) בין שיש לו שער בין אין לו שער מעכב שצריך להעביר וכו', הכי נמי אין לו צריך להעביר תער על ראשו, והכי נמי משמע בתוספתא, דתניא בין יש לו שער בין אין לו שער, [שנאמר] ולקח את שער ראש נזרו, פי' דהוה ליה למימר ולקח את שערו, ואייתר ראש נדרו (צ"ל: נזרו) למימר אפי' אין לו שער וכו', וכן תפרש <b>שנאמר</b> ונתן על כפי הנזיר דתוס', דומיא דמצורע דאין לו בהן יד ובהן רגל, דיתן על מקומו וכו' ", עיי"ש שהגיה (ושמא היתה לו גירסא אחרת) להלן בבבלי. נמצאנו למדים שפירש את התוספתא כאן ע"פ גירסת כי"ע, שנזיר בין שיש לו כפים ובין שאין לו כפים נתקן כדין, משום שנותן על מקומו, וכן נזיר שאין לו שער מעביר תער על בשרו. והפירוש בתוספתא, וכן גם בבבלי שם, דחוק. ועיין גי' קג"נ.<br/>ובירושלמי פ"ו ה"י, נ"ה ע"ג: רב אמר תנופה מעכבת בנזיר. והתני תורת הנזיר בין שיש לו כנפים, בין שאין לו כנפים. [מה] דאמ' רב בנזיר שיש לו. ותני כן הראוי לתנופה תנופה מעכבת בו, ושאין ראוי לתנופה אין תנופה מעכבת בו. ועיין בבלי סנהדרין מ"ה ב', ובתוספות כאן מ"ו א', ד"ה ופליגא, ומה שכתב בקרן אורה בסוגיין. ולהלן שם בירושלמי: שמואל אמר שער מעכב בנזיר כתנופות וכבהונות של מצורע וכו'. ופירש בקרן אורה הנ"ל שהכוונה אפילו למ"ד שתגלחת אינה מעכבת, מ"מ בעינן שיער הראוי לתגלחת, עיי"ש.
<h3>הלכה ו</h3>
(א) <small>25-26.</small> <b>המורט, בית שמיי אומ' צריך להעביר תער על כל בשרו, בית הלל אומ' אין צריך. </b>וכ"ה בד, בכי"ע, בקג"נ ובירושלמי ספ"ו, נ"ה רע"ד, ואמרו שם שר' אליעזר שהוא שמותי (מתלמידי ב"ש) סובר שתגלחת מעכבת, ונזיר ממורט צריך להעביר תער על כל בשרו כב"ש, וצריך ואין לו תקנה. ואף בבבלי יומא ס"א ב' הובאה הברייתא כגירסת התוספתא במחלוקת ב"ש וב"ה. וכן הגיה רבינו נתנאל (לפי נימוקי רבינו עזריאל בשטמ"ק במקומו) גם בבבלי כאן מ"ו ב'. אבל לפנינו בבבלי כאן:<sup style="color: gray;">37</sup> ב"ש אומרים אינו צריך להעביר, וב"ה אומרים צריך להעביר. והעירו בתוספות יומא שם ובתוספ' מנחות נ"ח סע"ב שיש לפנינו אחת מן הסוגיות ההפוכות שבבבלי. ברם גירסת הבבלי בנזיר היא נגד הבבלי ביומא המקויים ע"י כל נוסחאות התוספתא והירושלמי. וכן פסק הר"מ בפ"ח מה' נזירות ה"ה.
(ב) <small>27.</small> <b>וכן במצורע, וכן בלוים. </b>כלומר, אף בהם כשהם ממורטים, מחלוקת ב"ש וב"ה. ועיין במשנת נגעים פי"ד מ"ד ובתוספתא שם פ"ח ה"ה. ובתיו"ט שם פי"ד מ"ט נסתפק אם מצורע ממורט צריך העברת תער, והעיר בקרן אורה מ"ו ב', ד"ה שוב, שבתוספתא באן מפורש שהיא מחלוקת ב"ש וב"ה, ועיין מ"ש לעיל שם, ד"ה וממילא. ועיין מה שהאריך בח"ד כאן ביחס לתיו"ט.
(ג) <small>28.</small> <b>נזיר אם גילח ביום מלאת סופג את הארבעים. </b>כלומר, אם גילח ביום מלאת לפני שהביא את קרבנותיו, סופג את הארבעים, כמפורש להלן פ"ב הי"ד, שו' 45–46, ומקבילות עיין מש"ש. ובמנחת חינוך מצוה שע"ד כתב ע"פ הר"מ (פ"ו מה' נזירות ה"ה) שאם גילח ביום מלאת קודם הבאת קרבנותיו אינו סותר כלל, והכל מיוסד על טעות הדפוס בר"מ, ובד' רומי, וויניציא (רפ"ד) וכתי"י הגירסא היא: <b>אילו</b> (במקום "או") גילח וכו', והכל הוא המשך מן ההלכה שלפניה, וכן הגיה באו"ש במקומו מדעתו, וכע"ז הגיה גם בקרן אורה ל"ט ב', ד"ה אבל.<sup style="color: gray;">38</sup>
(ד) <b>מה שאין כן במצורע. </b>שהרי חמצורע מגלח בשביעי וטהר, ואין מביא קרבנותיו אלא למחרתו, כדי שיוכל לאכל בקדשים. ועיין במשנת נגעים פי"ד מ"ג. אבל נזיר טהור מגלח לאחר הקרבנות, ואם גילח לפני כן לוקה.
(ה) <small>28-29.</small> <b>מצורע מגלח ראשו וזקנו וגבות עיניו, מה שאין כן בנזיר. </b>בספרי נשא פי' כ"ח, עמ' 35: <b>וגלח ראשו</b>, ראשו הוא מגלח ואין מגלח כל שערו, שהיה בדין הואיל ומצורע מגלח ומביא קרבן ונזיר מגלח ומביא קרבן וכו'. ומפורש יותר בספרי זוטא שם, עמ' 242: ממעט אני בכל שערו ולא אמעט ב ז ק נ ו שהוא בכלל ראשו, אמ' <b>וגלח ראשו</b>, פרט לזקנו. וכן מפורשים סימני הראש בתוספתא נגעים ספ"ד שחייב עליו משום תער לא יעבר על ראשו (כלומר, הנזיר), ומשמע למעט את הזקן. ובתוספת ראשונים שם ח"ג, עמ' 183, העירותי על תשובת הרשב"א ח"א סי' ת"ז<sup style="color: gray;">39</sup> שנשאל אם נזיר מותר בתספורת זקנו, והשיב מסתברא שלא הקפיד הכתוב בנזיר אלא בשער שבראש, ובשעת תגלחת לא כתיב אלא ראשו וכו'. ולא כתב רבינו אלא משום דמיון לתגלחת מצוה, אבל שם בתוספתא נגעים משמע שמותר בזקן.
<h3>הלכה ז</h3>
(א) <small>30-31.</small> <b>שיש נזיר בתוך נזיר, ואין שבועה בתוך שבועה. </b>בכי"ע: שהנזירות יש נדר בתוך נדר. וכ"ה ("יש נדר בתוך נדר") גם בקג"נ. ובמשנת נדרים פ"ב מ"ג: יש נדר בתוך נדר, ואין שבועה בתוך שבועה. כיצד, אמר הריני נזיר אם אוכל, הרי נזיר אם אוכל, ואכל, חייב על כל אחת ואחת וכו'. ועיין בבלי שם י"ז א' ובראשונים שם.<br/>ובספרי זוטא נשא, עמ' 240: <b>נזיר להזיר</b>, נודר הוא נזירות בתוך נזירות, והיה בדין שלא יזיר, הואיל והנגעים גורמים להבאת קרבן והנזירות גורמת להבאת קרבן, מה מצינו בנגעים שאם נולד לו נגע בתוך נגעו אינו גורם לו להביא קרבן שני עד שיצא ידי ראשון (עיין כריתות פ"ב מ"ג, תוספתא שם פ"א הי"א), וכן הנזירות שאם נולדה לו נזירות בתוך נזירותו<sup style="color: gray;">41</sup> אינו גורמת לו שיביא קרבן שני עד שיצא ידי ראשון. כלומר, לפיכך צריך "נזיר להזיר", שנודר הוא נזירות בתוך נזירות. ועיי"ש עמ' 241, שורה 17–18. ובירושלמי נדרים פ"א ה"א, ל"ו ע"ג: מה מקיים ר' ישמעאל נדר נזיר להזיר [אשכח תני ר' ישמעאל נדר נזיר להזיר],<sup style="color: gray;">42</sup> מיכן שאדם קובע עליו נזירות בתוך נזירותו וכו'. ועיי"ש שאף ר' עקיבא סובר כן מחמת פסוק זה. וכן בברייתא סתמית שבבבלי כאן ה' סע"א, נדרים ג' ב', י"ח א'. ועיי"ש ח' א'.
(ב) <small>31.</small> <b>חומר בשבועות, ששגגת שבועות אסורה, ושגגת נזירות מותרת. </b>וכן בירושלמי נדרים פ"ג סה"ב, ל"ח ע"א: זה חומר בשבועות מבנדרין, ששגגת שבועות אסורה, ושגגת נדרים מותרת. אבל בבבלי נדרים כ"ה ב' ושבועות כ"ח ב': תנא כשם שנדרי שגגות מותרין, כך שבועות שגגות מותרין. ולהלן פ"ב, שורה 14, מחלוקת ר' יהודה ור' שמעון אם שגגת נזירות אסורה, או מותרת. והדבור "שגגה" שם הוא לאו בדווקא, ובירושלמי פ"ב רה"ח, נ"ב ע"א, ובבבלי י"ג א' קרי לה "ספק נזירות", וכן קורא בבבלי (ח' א' ומקבילות) לשגגת נזירות שבשורה 19 שם "ספק נזירות".<br/>ואף שנדרי שגגות אף הם בכלל מחלוקת ר' יהודה וחכמים לר' אמי (ירושלמי ובבלי נדרים רפ"ג),<sup style="color: gray;">43</sup> מ"מ נראה שבברייתא כאן הכוונה לדוגמא שנתנה משנתנו בנדרים פ"ג מ"ב: נדרי שגגות אם אכלתי ואם שתיתי ונזכר שאכל ושתה, שאני אוכל ושאני שותה, ושכח ואכל ושתה. כלומר, אם אמר קונם ככר זה עלי אם אני אוכל ואשתה היום, ושכח ואכל ושתה, מותר בככר, עיי"ש בפי' הרא"ש והר"ן. ובכגון דא נדרי שגגות מותרין, והוא הדין בנזירות, אם אמר הריני נזיר אם אוכל ואם אשתה היום ושכח ואכל ושתה אין הנזירות חלה עליו, כדין נדר, אבל אם אמר שבועה שלא אוכל ככר זה אם אוכל ואשתה היום, ושכח ואכל ושתה, אסור בככר, ועיין מ"ש להלן פ"ג, שורה 26, ד"ה שבועה לבית זה שני נכנסת. והתוספתא היא בשיטת הירושלמי ששגגת שבועה אסורה בכגון דא. ואין הנידון שלנו דומה ל"האדם בשבועה", משום ששם שכח את העובדא בשעה שנשבע, אבל כאן שתלה את שבועתו בתנאי, אפילו אם עבר על התנאי בשוגג חלה שבועתו, לשיטת התוספתא והירושלמי. ועיין היטב בקרן אורה נדרים כ"ה ב', ד"ה תנא, וד"ה והרמב"ם. ועיין ר"מ פ"ד מה' שבועות הט"ז ואילך, בכ"מ שם ובלחם משנה סוף הי"ח, ומ"ש בקרן אורה הנ"ל. ברם הנידון בשבועות כ"ח א' ואילך אינו דומה לגמרי לכאן, ושם שכח את התנאי, או את השבועה, וכאן שכח את העובדא שאכל. ועיין מאירי נדרים פ"ג, ד"ה נדרי שגגות, ד' ליוורנו י"ח ע"ג, הוצ' ר"א ליס, עמ' צ"ג. וצ"ע.
<h2>פרק ב</h2>
<h3>הלכה א</h3>
(א) <small>1-2.</small> <b>בית שמיי אומ' כנויי כנויין אסורין. כיצד, אמ' הריני נזיר מן הגרוגרות ומן הדבילה, בית שמיי אומ' נזיר. </b>וכ"ה בד ובכי"ע, אלא שבכי"ע מוסיף: ובית הילל אומ' לא נזיר, ועיין במשנתנו רפ"ב, ולעיל בתוספתא רפ"א. ובתוספות ט' רע"א: בתוספתא כינויי כינויין, ב"ש אומרים נזיר, וב"ה אומרים אינו נזיר. <b>איזה כינויי כינויין</b>, האומר הריני נזיר מן הדבילה. וכ"ה בתוספות מנחות ק"ג סע"א, אלא ששם: ואיזו כינויי בינויים, האומר הריני נזיר מן <b>הגרוגרות</b> ומן הדבילה. והנכון הוא כבנוסחאות שלנו בתוספתא, ואינו מפרש כאן שאילו דווקא הן כינויי כינויין, אלא בא לפרש שאף אם נזר מן הגרוגרות ומן הדבילה בכלל כינויי כינויין הן, ורומז למחלוקת שלעיל רפ"א (עיין מש"ש), וב"ש וב"ה לשיטתם במחלוקת שלהם במשנתנו רפ"ב.<br/>ובירושלמי רפ"ב, נ"א ע"ד: א"ר יוחנן טעמא דבית שמאי משום שהוציא נזירות מפיו.<sup style="color: gray;">1</sup> רשב"ל אמר משום כינויי כינויין וכו', ובני אדם קורין לגרוגרות תירוש. ועיין מ"ש לעיל נדרים פ"ד, שורה 5–6, ד"ה הנודר מן התירוש.<br/>ובבבלי י' א': גרוגרות ודבילה התם הוא דאמרי בית שמאי הוי נזיר, משום דמיחלפן בענבים. ובמיוחס לרש"י: "דפירא בפירא מיחלף, ואית להו לבית שמאי דכינוי נזירות כנזירות מדתני (צ"ל: כדתני) בברייתא", והכוונה לתוספתא כאן, כמו שהעיר לנכון באורח מישור במקומו.
<h3>הלכה ב</h3>
(א) <small>2-4.</small> <b>הריני נזיר על מנת שאהא שותה יין, ומיטמא למתים, הרי זה נזיר, ובטל תנאי, שהתנה על מה שכת' בתורה, וכל המתנה וכו'. </b>במשנתנו פ"ב מ"ד: הרי זה נזיר ואסור בכולן, ולא נתבאר שם הטעם, ומפרשת התוספתא משום שהוא מתנה על מה שכתוב בתורה, ותנאו בטל. וכן אמר רבינא בבבלי י"א א', והביאו שם את התוספתא שלנו כראייה לדבריו. אבל ר"י בן לוי חולק, עיי"ש. ובספרי נשא פי' ל"ח, עמ' 41: או אפילו אמר הריני נזיר על מנת שאהיה שותה יין ומטמא למתים קורא אני עליו <b>כפי נדרו</b>, ת"ל <b>כן יעשה על תורת נזרו</b>.<br/>ובירושלמי פ"ב ה"ד, נ"ב ע"א: מתניתא דר"מ? דר"מ אומ' צריך לכפול תמן (צ"ל: תניו).<sup style="color: gray;">2</sup> דברי הכל היא, אמר לו שמור ושמעת.<sup style="color: gray;">3</sup> מתניתא דר"מ ור' יהודה בן תימא, דתני הרי זה גיטך וכו', ועל מנת שתפרחי באויר וכו' אינו גט, ר' יהודה בן תימא אומר גט וכו', מה טעמא דר' יודה בן תימא, מכיון שתלאה בדברים שאינה יכולה לעמוד, כמי שנתקיים התנאי וכו'. וכן אמרו בירושלמי ב"מ ספ"ז, י"א ע"ג: המתנה על מה שכתוב בתורה וכו', זה הכלל שהיה ר' יודה בן תימא אומ' כל שאיפשר (=שאי אפשר)<sup style="color: gray;">4</sup> להתקיים והתנה עמה לא נתכוין אלא להפליג. ועיין בדברי ר' זעירא בירושלמי בסוגיין כאן. וכן אמרו בירושלמי קידושין פ"א ה"ב, נ"ט ע"ג: ולית לר"מ כל המתנה על מה שכתוב בתורה תנאו בטל. אית ליה תנאי איפשר (=אי אפשר) לו לקיימו בסופו, וזה איפשר לו לקיימו בסופו. ושיטת הירושלמי היא שהמתנה על מה שכתוב בתורה תנאו בטל הוא משום שאי אפשר לו לקיים את התנאי, ואינו אלא כמפליג בדברים, והתנאי אינו כלום, ולפיכך אמרו שמשנתנו כר' מאיר וכר"י בן תימא, ומשום מתנה על מה שכתוב בתורה, וכבתוספתא כאן, וכרבינא בבבלי. ועיין להלן גיטין ספ"ה, ועיין ת"י (תוספות הרא"ש) כתובות נ"ו א', רמב"ן ורשב"א ב"ב קכ"ו ב', ומ"ש הגר"מ סאוויצקי בספרו בריכת ירושלים סי' ד', פלג ט'.
<h3>הלכה ג</h3>
(א) <small>4-6.</small> <b>יודע אני שיש נזירין, אבל איני יודע שהנזירין אסורין ביין, שאסור לשתות יין, ולטמא למתים, ר' שמעון אומ' אין לך פתח גדול מזה. </b>בכי"ע: אבל איני יודע שהנזיר אסור לשתות יין וכו'. ולפנינו (וכן בד) תערובת של שתי גירסאות. ובמשנתנו פ"ב מ"ד: יודע אני שיש נזירות, אבל איני יודע שהנזיר אסור ביין, אסור, ור' שמעון מתיר. ופירשו בבבלי (י"א רע"ב) שר' שמעון לשיטתו שסובר<sup style="color: gray;">5</sup> שאינו חייב עד שידור מכולם, ואף כאן (במשנתנו) כיוון שלא נתכוין להנזר מיין אינו חייב בנזירות. ועיין מ"ש מהריק"ש בשו"ת שלו (אהלי יעקב) סי' ל"ד, ע"ח ע"א, ובסי' בריכת ירושלים הנ"ל (לעיל סד"ה ובירוש').<br/>ברם בירושלמי אין זכר לדעת ר' שמעון בברייתא, ולא העירו כלל על משנתנו פ"א מ"ב שאינה כר' שמעון. ולכאורה היה צריך לומר שבכגון דא לר' שמעון אינו נזיר, מפני שלא התנדב כדרך המתנדבין (כדעתו במשנת מנחות פי"ג מ"י, פי"ב מ"ג, ועיין בבלי כאן ט' א' ובמקבילות). וכן באמת רצו לומר בטעמו של ר"ש כאן בירושלמי בסוגיין (פ"ב ה"ד, נ"ב ע"א), ודחו: שנייא היא ששייר תגלחת. ולפ"ז אם קבל עליו דין תגלחת גרידא ה"ז כדרך המתנדבין, ודינו כאילו קבל עליו נזירות ליום אחד, שאף ר"ש מודה בו שהוא נזיר שלשים יום, עיין מ"ש בקרן אורה ג' ב', ד"ה מה טעמא, וציין לספרי נשא ריש פי' כ"ב, עמ' 25. ועיין בספרי שם ריש פי' כ"ה, עמ' 30, ובספרי זוטא, עמ' 241. ולפיכך הסיקו בירושלמי בסוגיין: שנייא היא משום פתיחת נדר, כלומר, כבתוספתא כאן, ועיין מ"ש לעיל נדרים פ"א הע' 52. אבל עיין ירושלמי פ"ד סה"ג (וצ"ל שם: [א]לא(חר) עשרים יום) ובס' ניר שם.
<h3>הלכה ד</h3>
(א) <small>6-8.</small> <b>הרי עלי לגלח חצי נזיר, הרי זה מגלח נזיר שלם דברי ר' מאיר, ר' שמעון פוטר, שלא התנדב כדרך המתנדבין. </b>בכי"ע: דברי ר' יהודה, ור' שמעון פוטר וכו'. ובמשנתנו פ"ב מ"ו: הרי עלי לגלח חצי נזיר, ושמע חבירו ואמר ואני עלי לגלח חצי נזיר, זה מגלח נזיר שלם וזה מגלח נזיר שלם דברי ר"מ. וחכ"א זה מגלח חצי נזיר וזה מגלח חצי נזיר. ואמרו בירושלמי (פ"ב ה"ו, נ"ב ע"א) שאם נדר לגלח חצי ראש, כולם מודים שמגלח נזיר שלם, ואם נדר חצי חובה כולם מודים שהוא מגלח חצי חובה, וכל המחלוקת היא בנזר סתם ("חצי נזיר"), לר' מאיר דינו כאילו אמר "חצי ראש",<sup style="color: gray;">6</sup> ולחכמים כאילו אמר "חצי חובה". ועוד הסיקו שם שלר' מאיר מביא קרבן אחד, שכן הנזיר מגלח על קרבן אחד (עיין במשנתנו פ"ו מ"ז), אבל לחכמים מביא קרבן ומחצה, חצי חובת יחיד.<br/>ובבבלי י"ב ב' הסיקו: ר"מ סבר כיון דאמר הרי עלי, איחייב אכולי קרבן נזירות, וכי קאמר חצי נזירות לא כל כמיניה, ורבנן סברי נדר ופתח עמו הוא. ועיין שם במיוחס לרש"י, ובתוספות. ושמא סובר ר' שמעון כחכמים, ובמשנתנו ששנים אמרו (בתוך כדי דבור) שעליהם לגלח חצי נזיר, הרי התנדבו כדרך המתנדבים, ושניהם מביאים את כל הקרבנות, אבל כשאחד אמר חצי נזיר לא התנדב כדרך המתנדבים משום שאין נזירות לחצאים (עיין בבלי י"ב ב' הנ"ל), ועיין רש"י בלשון אחרון. ועיין מ"ש בצפנת פענח פ"ח מה' נזירות ה"כ. ודווקא בנדר מדבר אחד סובר ר"ש שהוא כדרך המתנדבים מגזירת הכתוב (עיין מ"ש לעיל שורה, 4–6, ד"ה ברם), אבל בנדר לגלח חצי נזיר לא נדר כדרך המתנדבים. ועיין קרן אורה י"ב ב', ד"ה אמר רבא ואילך. ועיין מ"ש באו"ש פי"ז מה' מעשה הקרבנות ה"י.
<h3>הלכה ה</h3>
(א) <small>8-9.</small> <b>הריני נזיר, ועלי לגלח נזיר, ואם גילח לעצמו לא יצא. </b>וכ"ה בד. ובכי"ע: אם גילח את עצמו וכו'. עיין ירושלמי פ"ב ה"ה, ובק"ע ובפ"מ שם. ודייקו כן ממשנתנו פ"ב מ"ה: הריני נזיר ועלי לגלח נזיר, ושמע חבירו ואמר ואני ועלי לגלח נזיר, אם היו פקחים מגלחים זה את זה, ומשמע דווקא זה את זה, אבל לעצמם לא, משום שכבר נתחייבו בקרבנות כשאמרו "הריני נזיר", ובשעה שאמרו עלי לגלח נזיר נתנדבו לנזיר אחר, ולא יצאו בקרבנותיהם, וטהרו מנזרן, אבל לא יצאו ידי נדרן.
<h3>הלכה ו</h3>
(א) <small>9-10.</small> <b>הרי עלי לגלח חצי נזיר, וחזר ואמ' הריני נזיר, אם גלח לעצמו לא יצא. </b>וכ"ה ("לא יצא") גם בד ובכי"ע. וקשה להגיה שלש נוסחאות. ושמא סוברת התוספתא כחכמים שבמשנתנו שאינו מגלח אלא חצי נזיר, והואיל ואמר אח"כ הריני נזיר בוודאי לא כיוון לקיים בזה את נדרו, ולא יצא ידי נדרו. וצ"ע.
(ב) <small>10-11.</small> <b>אילו קרבנות שהזיר עליהן לא אמ' כלום, שנ' קרבנו לה' על נזרו ולא נזרו על קרבנו. </b>צ"ל: <b>שאזיר</b> עליהן וכו', ובכי"ע: שאזור. וכן בספרי נשא ריש פי' ל"ח, עמ' 41: קרבנו לה' על נזרו, ולא נזרו על קרבנו. ועיין במ"ר נשא פ"י, כ"ד, ובהגהות הרד"ל והרש"ש שם. וכן בירושלמי פ"ב ה"ט, נ"ב רע"ב, פ"ג ה"ב, נ"ב ע"ג, שבועות פ"ד רה"ד, ל"ה ע"ג: דתני ר' חייה קרבנו לה' על נזרו שיקדום נזרו לקרבנו, לא שיקדום קרבנו לנזרו. ועיין גם בירושלמי כאן ספ"ד, נ"ג ע"ג, ובירושלמי שבועות פ"ח ה"ג, ל"ח ע"ד. ועיין בפי' הנצי"ב לספרי הנ"ל, עמ' קמ"ז ואילך.<br/>ואף שאמרו במשנתנו פ"ב מ"ה: אם היו פקחים מגלחים זה את זה, כלומר, והראשון מגלח את השני, אעפ"י שבשעה שאמר הרי עלי לגלח נזיר, עדיין לא נזר השני, כבר עמדו ע"ז בירושלמי פ"ב ה"ה, נ"ב ע"א, ואמרו שם: בשעה שנזר (צ"ל: שנדב) סתם מגלח בין נזיר שכבר נזיר, בין נזיר שעתיד ליזור. ועיין בבלי י"ב רע"ב. ועיין בקרן אורה י"א ב', ד"ה הריני. ובאמת אין משנתנו עניין לברייתא שלנו כאן, שהרי בנידון משנתנו לא הפריש קרבנו, אלא קבל עליו בנדר,<sup style="color: gray;">7</sup> ואין כאן קרבנו קודם לנזרו, אבל אם הפריש קרבנו, אפשר שאינו יכול להפרישו על נזיר שעדיין לא נזר, כמו שהעיר בשי"ק פ"ג ה"ב, ד"ה ולא שיקדים. ועיין במה"פ שבועות פ"ד רה"ג, ד"ה הדא היא, ודבריו לא נתבררו לי שהרי "קובע עליו"<sup style="color: gray;">8</sup> פירושו שהנדר חל עליו, ואינו יכול לחזור בו, אבל אינו עניין להקדש ולהפרשה.<br/>ברם הר"מ השמיט את ההלכה שלנו,<sup style="color: gray;">10</sup> ובפי' הרא"ש י"ג א' כתב: והוי כאומר הרי אלו בהמות קדושים לקרבן נזיר שאקבל עלי דמסתבר דקדשי.<sup style="color: gray;">11</sup> ועיין בבלי נדרים ד' א', ויש לחלק. ועיין מ"ש בקרן אורה י"ג א', ד"ה בעי ר' אבא, עיי"ש שהעיר על הבבלי חולין מ"א ב'. ובפי' רבינו הלל לספרי נשא, ט' ע"א, נדחק לפרש ברייתא זו שבספרי הנ"ל (לעיל, רד"ה אילו קרבנות), ולא השגיח לא בתוספתא כאן ולא בירושלמי הנ"ל.<br/>ונראה שרבותינו הנ"ל (רבינו הלל, הרא"ש והר"מ) סברו שאין הלכה כברייתא זו שלא נזכרה כלל בבבלי, ואפשר שפירשו את הירושלמי בפ"ב ה"ט, נ"ב רע"א, "לא חשון להדא דתני ר' חייה קרבנו לה' וכו'", שהכוונה היא לא חשון לה משום שאין הלכה כמותה. אבל בפ"ג ה"ב, נ"ב ע"ג, משמע שהנכון הוא כפירוש המפרשים בירושלמי, ודווקא כאן לא חששו משום שכבר קבל עליו את נזירותו, עיי"ש.<br/>ולהלן בתוספתא תמורה פ"ג הי"ב:<sup style="color: gray;">12</sup> הרי אלו לחטאתי והרי אלו לאשמי, אם היה חייב דבריו קיימין, ואם לאו, לא אמר כלום. ולפי פשוטה פירושה בסיפא: אפילו לחטאתי שאתחייב בה אח"כ, לאשמי שאתחייב בה אח"כ, אם אינו חייב בהם לא אמר כלום. ובבבלי (נדרים ו' א') הובאה ברייתא זו, ושם הגירסא (גם בכי"מ): הרי זו חטאתי, הרי זו אשמי וכו'. ועיין בשו"ע יו"ד סי' ה' ס"ק א' ובנו"כ שם. ונראה שבחטאת ובאשם אף רבותינו הנ"ל מודים שאינו יכול להפריש לעתיד, שהרי אין בידו לשגוג ולחטוא,<sup style="color: gray;">13</sup> מה שאין כן בנזיר שבידו ליזור מיד.<sup style="color: gray;">14</sup> ועיין במיוחס לרש"י נדרים שם, ומ"ש בשו"ת רמ"ע מפאנו סי' כ"ו (וציין לו ר"ב רנשבורג שם).<br/>ובירושלמי שבועות פ"ד רה"ד, ל"ה ע"ג, משוה הפרשת חטאת קודם החטא, להפרשת קרבן נזיר לפני שנזר, וק"ו הוא, אם אינו מועיל בנזיר, ק"ו שלא יועיל בחטאת. אבל אם נניח שבנזיר יכול להפריש על נזירות שעתיד ליזור, הטעם הוא שבידו ליזור, והוא תלוי ברצונו, אבל בחטאת הרי אסור לו לחטוא,<sup style="color: gray;">15</sup> ולאו כל כמיניה להפריש חטאת אם אינו חייב בה, כמו שכתבנו לעיל. ובירושלמי שבועות פ"ח ה"ג, ל"ח ע"ד: טענו טענת גנב ונשבע לו והפריש קרבן, מאחר שאילו הודה משבאו עדים לא קידש, אף כאן לא קידש. ופירש בפ"מ שם: חוששין שמא יבואו עדים מקודם שיודה וכו'. ולשונו אינו מדוייק, והפירוש בירושלמי הוא שבטוען טענת אבידה ונשבע לשקר מתחייב מיד חטאת ועליו להודות ולהביא קרבן, והרי אם אפילו עדים מעידים אותו שאכלו, חייב בקרבן אם הודה אח"כ לדבריהם,<sup style="color: gray;">16</sup> אבל בטוען טענת גנב ונשבע לשקר אינו מתחייב קרבן אלא דווקא אחר שיודה מעצמו (וההודאה היא משחייבת אותו קרבן), ואם באו עדים לפני שהודה אין הודאתו הודאה, ופטור מן הקרבן, ולפיכך אם הפריש קרבן לפני שהודה, אעפ"י שהודה לפני שבאו עדים ומתחייב עכשיו בקרבן, אין הפרשתו שלפני הודאתו הפרשה, שהרי באותו זמן עדיין לא נתחייב בקרבן. ואף שהיה בידו להודות מיד, דינו כדין נזיר שהפריש קרבן לפני שנזר, שאף שהיה בידו ליזור ולהתחייב בקרבן, אין ההקדש חל. זו חיא שיטת הירושלמי, ואם נניח שאין הלכה כתוספתא שלנו כאן, הרי אפשר שאף בטוען טענת גנב ונשבע והפריש קרבן והודה, קרבנו קדוש, שהרי בידו היה להודות, ועדיף מנזיר שהפריש קרבנותיו לפני שנזר.
<h3>הלכה ז</h3>
(א) <small>11-12.</small> <b>הרי עלי חטאתו ואשמו של פל', מדעתו יצא, שלא מדעתו לא יצא. </b>כ"ה בד ובכי"ע. ובכי"ו כאן השמטה ע"י הדומות. ולהלן תמורה פ"ג הי"ב: הרי עלי חטאתו <b>ועולתו</b> של פלוני, מדעתו יצא וכו'. ובבבלי ערכין כ"א סע"א: חטאתו ואשמו של פלוני עלי, לדעת יצא, שלא לדעת לא יצא, עולתו ושלמיו של פלוני עלי, בין לדעת בין שלא לדעת יצא וכו', מיתיבי חטאתו ואשמו <b>עולתו ושלמיו</b> של פלוני עלי, לדעת יצא, שלא לדעת לא יצא וכו', הא בשעת כפרה, הא בשעת הפרשה. ואמרו שם שלעולא ההבדל בין חטאת לעולה היא שעת הפרשה, ובעולה יכול להפריש שלא מדעתו, אבל בשעת כפרה בשתיהם צריכים דעת בעלים, ולשמואל שם להפך, ובשעת הפרשה צריך דעת בעלים בין בחטאת ובין בעולה, אבל אם נתרצה בשעת הפרשה אין צורך בדעת בעלים בעולה ובשלמים, מה שאין כן בחטאת ובאשם שצריך דעת בעלים גם בשעת כפרה, אף שנתרצה בשעת הפרשה. ומן הסיפא להלן מוכח שהגירסא הנכונה היא בד ובכי"ע כאן, ולא כגירסת התוספתא בתמורה, ובחטאת ובאשם גרידא עסיקינן, וכברייתא הראשונה בבבלי ערכין הנ"ל.<br/>ובירושלמי פסחים פ"ח ה"א, ל"ה ע"ד: ר' זעירא בשם ר' יוחנן אדם קובע על חבירו חטאת חלב שלא מדעתו, אבל אינו מפרישו אלא מדעתו. ועיין מ"ש בפירושו, לעיל הערה 9. ואם הפרישו שלא מדעתו אפילו אם נתרצה בשעת הקרבה לא יצא (עיין ר"מ פי"ד מה' מעשה הקרבנות ה"י), ולא חל עליו ההקדש כלל.<sup style="color: gray;">17</sup> ועיין בבלי נדרים ל"ה ב', ובקרן אורה שם, ד"ה מהא. ועיין ירושלמי סוטה פ"ב ה"א, י"ז ע"ד.
(ב) <small>12-13.</small> <b>הרי זה חטאתו ואשמו של פלוני, והלך הלה והביא לעצמו, הרי הן כחטאת ואשם שכיפרו הבעלים. </b>המלים "הרי זה חטאתו ואשמו של פלוני" נשמטו בכי"ו בטעות ע"י הדומות (עיין לעיל) וישנן בד ובכי"ע. ובתוספתא תמורה הנ"ל (דומיא דרישא שם, עיין מ"ש לעיל): הרי זה חטאתו <b>ועולתו</b> של פלוני וכו', וצ"ל שם כלפנינו, כפי שנראה מן הסיום. והפירוש הוא שקדושת חטאת ואשם חלה עליהן בשעה שנתרצה המתכפר, אלא שהמתכפר יכול לחזור בו,<sup style="color: gray;">18</sup> ודינו כאילו הפריש בעצמו חטאת ואשם ונתכפר באחרת, כמשנת תמורה פ"ד מ"א ואילך. וכאן כשהביא לעצמו והקדיש את הבהמה דחה את הראשונה בידים,<sup style="color: gray;">19</sup> ולמיתה אזלא, ובאשם רועה עד שתסתאב ותפדה ויפלו דמיה לנדבה, משום שכל שבחטאת מתה באשם רועה.<sup style="color: gray;">20</sup>
<h3>הלכה ח</h3>
(א) <small>14-15.</small> <b>הריני נזיר שיהא לי בן, ונולד לו בן, ספק שהוא בן קיימא ספק שאינו בן קיימא, ר' יהודה פוטר ששגגת נזירות מותר, ר' שמעון מחייב וכו'. </b>וכ"ה ("ששגגת נזירות מותרת", "ששגגת נזירות אסורה") גם בברייתא שלהלן, ועיין מ"ש ע"ז לעיל ספ"א. ובמשנתנו פ"ב מ"ז: הריני נזיר לכשיהיה לי בן, ונולד לו בן הרי זה נזיר. נולדה לו בת, טומטום, ואנדרוגינוס אינו נזיר וכו', הפילה אשתו אינו נזיר, ר' שמעון אומר יאמר אם היה בן קיימא וכו'. ובתוספות שם י"ב סע"ב, ובפי' הרא"ש י"ג א', כתבו שר"ש חולק רק על הרישא, אבל בטומטום ואנדרוגינוס, אעפ"י שאפשר לומר שהם ספיקות בן, מודה שאינו נזיר. ובתוספתא כאן מפורש כדבריהם. ועיין בירושלמי פ"ב ה"ז, נ"ב ע"א, ובק"ע ובשי"ק שם, ד"ה טומטום. והפירוש הנכון הוא בפ"מ שם. ובבבלי בסוגיין: הפילה אשתו אינו נזיר. מאן קתני לה, ר' יהודה דכרי הוא, כלומר, הברייתא שלהלן (שהובאה בבבלי בכמה מקומות), ומכאן שהבבא שלנו לא היתה ידועה להם. ובירושלמי (פ"ב ה"ח, נ"ב ע"א): וחש לומר שמא בן קיימא הוא. א"ר יוחנן דר' יהודה היא, דר' יודה אמר ספק נזירות מותר. וכ"ה לעיל שם פ"א ה"א, נ"א ע"א, ולהלן שם ספ"ה, נ"ד ע"ב. וקבלה היתה בידיהם שמשנת טהרות פ"ד מי"ב ר' יהודה היא. והברייתא כאן, וכן הבבא שלהלן, לא הובאה בירושלמי.<br>ובתוספות י"ב ב', ד"ה הפילה אשתו, כתבו שהמחלוקת היא אפילו מת במעי אמו. ובנימוקי ר' עזריאל פירש שמדברים במת בתוך שלשים. וכתב בקרן אורה: ולישנא דמתניתין הפילה אשתו משמע קצת דהפילה מת, ככל נפל שבש"ס, אבל בתוספתא תני לה בלישנא אחריתא, ונולד לו בן ספק שהוא בן קיימא ספק שאינו בן קיימא.
<h3>הלכה ט</h3>
(א) <small>17.</small> <b>הריני נזיר על מנת שיהא בכרי זה מאה כור וכו'. </b>בר"ש וברא"ש טהרות פ"ד מי"ב הובאה ברייתא זו בשם התוספתא, והוסיף הר"ש: ובנזיר מייתי לה בפ' בית שמאי (ל"ד א') ובסוף פ"ק (ח' א') ובפ"ב בנדרים (י"ט א'). וכבר כתבנו לעיל שבירושלמי לא הובאה ברייתא זו.
(ב) <small>19.</small> <b>ששגגת נזירות מותרת וכו'. </b>וכן מעתיקים בר"ש וברא"ש הנ"ל, וכ"ה לעיל ברישא (עיין מש"ש). ובבבלי ח' א' (ושם הסדר אחר, ר' שמעון לפני ר' יהודה): שספק נזירות להחמיר וכו', שספק נזירות להקל. ובשאר המקבילות בבבלי לא נתנו טעם לדבריהם בברייתא.
(ג) <small>19-20.</small> <b>יאמר אם היו כדברי הריני נזיר חובה וכו'. </b>כלעיל ברישא וכמשנתנו פ"ב מ"ח, פ"ה מ"ו. ועיין בתוספות ח' א', ד"ה שיהא, וכדבריהם מפורש כאן במקומו.
<h3>הלכה י</h3>
(א) <small>20-22.</small> <b>הריני נזיר לאחר ועשרים יום, נזיר מעכשיו מאה יום, מונה עשרים ואחד ומונה שלשים ומספק, מונה שמונים (וחוזר ומונה שלשים) להשלים נזירותו ראשונה. </b>והגירסא משובשת, וצ"ל: לאחר עשרים (כגירסת ד) יום וכו' מונה עשרים, <b>ואחר</b> מונה שלשים ומפסיק (כעין כי"ע) וכו', והמוקף ליתא בכי"ע ובמקבילות. וכן בירושלמי פ"ב סה"ט, נ"ב ע"ב: תני ר' חייה נזיר לאחר עשרים יום, נזיר מעכשיו למאה יום, הרי זה מונה עשרים יום ומפסיק, וחוזר ומונה עוד שלשים יום, וחוזר ומונה עוד שמונים, כדי להשלים נזירותו הראשונה. וכע"ז בברייתא שבבבלי י"ד א', ופשטו ממנה שאלת רבא (שם י"ג ב') שמתחיל למנות את נזירותו מיד, ואין אומרים שמתחיל למנות את הנזירות לאחר עשרים, עיי"ש במיוחס לרש"י ובתוספות.<br/>ולשון הירושלמי הנ"ל ששנו שם "ומפסיק" אחרי שמנה עשרים משל מאה, כוונתו שמפסיק למנות את המאה ומתחיל את השלשים, וכ"ה הלשון בתוספות י"ג ב', ד"ה או דילמא, ובר"מ פ"ד מה' נזירות ה"ו ("ופוסק"). וכן במשנתנו פ"ב מ"ט: הריני נזיר כשיהיה לי בן ונזיר. התחיל מונה את שלו ואח"כ נולד לו בן <b>מניח</b> את שלו ומונה את של בנו, ואח"כ משלים את שלו.<sup style="color: gray;">21</sup> אבל בתוספתא כאן הכוונה שלאחר שלשים מפסיק ומגלח וגומר את נזירותו, ובנידון דידן, שמונה אח"כ שמונים יום, מגלח אחר נזירותו סתם לכל שיטות הראשונים, עיין סיכום דבריהם בקרן אורה י"ג רע"ב. ולפ"ז הלשון "ומפסיק" שלפנינו בתוספתא מגומגם, והיה צ"ל: ומגלח, כמו שהוא בר"מ הנ"ל.
(ב) <small>23-24.</small> <b>אמ' ר' שמעון בן לעזר לא נחלקו בית שמיי ובית הלל על שנדר נזיר שלשים יום, שאם גילח ביום שלשים לא יצא. </b>כסתם משנתנו רפ"ג. ועיין לעיל מגילה פ"א ה"ט וספרי נשא פי' כ"ה, עמ' 30, ועמ' 32, ובבלי ה' ב'. והטעם הוא הואיל וסתם נזירות ל' יום, והוא נקט בפירוש ל' יום כוונתו לשלשים יום שלמים, ואין אומרים מקצת היום ככולו. עיין בבבלי שם ובתוספ', ד"ה תנן הריני. ועיין שטמ"ק שם ותוספ', ד"ה אמר, ומ"ש ע"ז בקרן אורה שם.<br>ומלשון הברייתא משמע שהיה תנא ששנה את המחלוקת בנזר ל' יום, ואף שם היה מי שאמר שאם גילח ביום שלשים יצא, והטעם משום מקצת יום ככולו, ואפילו אמר שלשים מפורש, עיין בשטמ"ק ובקרן אורה הנ"ל.
(ג) <small>24-26.</small> <b>על מה נחלקו על שנדר סתם, שבית שמיי אומ' אם גילח ביום שלשים לא יצא, ובית הלל או' אם גילח ביום שלשים יצא. </b>ולפ"ז הסתמות הנ"ל (כאן פ"ג מ"א ומ"ב, עדיות פ"ז מ"ה, תוספתא מגילה וספרי הנ"ל) כולן כב"ה. אבל בד ובכי"ע הגירסא הפוכה, והיינו שב"ש אומרים יצא, וב"ה אומ' לא יצא. ולפ"ז סוברים ב"ה שסתם נזירות היא ל' יום מן התורה,<sup style="color: gray;">22</sup> ואין אומרים מקצת היום ככולו. ואפשר שזו היא הגירסא הנכונה, ולפנינו מסורת עתיקה שלפיה החמירו ב"ה. ובירושלמי כאן פ"ג ה"א, נ"ב ע"ג: זו עדות. יודעין היינו שהוא אסור לגלח אלא שהן סבורין אם גילח יום שלשים לא יצא, בא להעיד אם גילח יום שלשים יצא. ולעיל שם פ"א ה"ג, נ"א ע"ג הנ"ל: על דעתיה דבר קפרא אם גילח יום שלשים לא יצא. ועיין בתוספות ו' סע"ב, ד"ה מאי לאו, ובקרן אורה שם, ד"ה אין גידול שער. ועיין במסכת שמחות פ"ז ה"כ, הוצ' היגר, עמ' 146, ובשנו"ס שם. ועיין מ"ש לעיל ח"ה (מגילה), עמ' 1134 ואילך.
<h3>הלכה יא</h3>
(א) <small>26-29.</small> <b>מי שנזר שתי נזיריות, ראשונה נזירות סתם, ושניה נזירות שלשים, מגלח את הראשונה ביום שלשים ואחד ואת השנייה ביום ששים ואחד. ואם גילח את הראשונה יום שלשים, מגלח את השנייה ביום ששים יצא. </b>בד ובכי"ע: לא יצא, והנכון כלפנינו. ופירושה שאעפ"י שסתם נזירות ל' יום אינו מגלח לכתחילה אלא ביום ל"א, כמשנתנו פ"ג מ"א, מ"ב, ותוספתא מגילה פ"א ה"ט הנ"ל. ועיין הטעם בבבלי ה' ב' הנ"ל. ואעפ"י שגילח את הראשונה ביום ל"א מגלח את השניה ביום ששים ואחד, משום שסוף יום שלשים ואחד (אחרי הגילוח והקרבנות של ראשונה) עולה למניין השנייה, ומתחיל למנות את השנייה מיום שלשים ואחד, וכשהוא מגלח ביום ששים ואחד מגלח ביום ל"א לשנייה. ואם גילח את הראשונה יום שלשים מגלח את השנייה ביום ששים, [ו]יצא, משום שהתחלת יום שלשים עולה לראשונה וסופו לשנייה,<sup style="color: gray;">24</sup> ונמצא מגלח לשנייה ביום ל"א שלה, כעדותו של ר' פפייס בפ"ג מ"ב ועדיות פ"ז מ"ה, אלא שר' פפייס העיד על שתי נזיריות סתמיות, ולפיכך אפילו אם גילח ביום ששים חסר אחד יצא, אבל בנידון שלפנינו שהשנייה היא בת ל' יום מפורשת לא יצא אלא אם כן גילח ביום ששים.
(ב) <small>29-32.</small> <b>ראשונה נזירות שלשים, ושנייה נזירות סתם, מגלח את הראשונה ביום שלשים ואחד ואת השנייה ביום ששים ואחד, ואם גילח את הראשונה ביום שלשים, מגלח את השנייה ביום ששים ואחד, ואם גילח ביום ששים לא יצא. </b>בד ובכי"ע בסיפא: ואם גילח את הראשונה ביום (בכי"ע: ליום) שלשים וגלח (בכי"ע: מגלח) את השניה ביום (בכי"ע: ליום) ששים <b>יצא</b>.<sup style="color: gray;">25</sup> ושמא הנכון כגירסא שלפנינו ו"מגלח את השנייה" הוא באשגרה מלעיל, והכוונה, מגלח שנייה, כלומר שנית, כמו שפירש בח"ד. והרישא כאן ברורה שהרי לכתחילה מגלח ביום ל"א בין שנזר סתם ובין שנזר שלשים, ויום שלשים של ראשונה עולה לכאן ולכאן, כלעיל. אבל בסיפא, שהראשונה היתה בת ל' יום מפורשת, הרי אם גלח ביום שלשים דינו כגילח בתוך זמנו וסותר ל' יום, כמשנתנו פ"ו מ"ג. ולשיטת הר"מ (פ"ו מה' נזירות ה"ב) והמאירי (ל"ט א') אפילו גילח בתוך נזירות מרובה, ועדיין נשארו לו יותר מל' יום, סותר שלשים, ואינם עולים לו, ואח"כ משלים את מניינו. ולפיכך אף כאן אם גילח ביום שלשים סותר שלשים, ומונה שלשים לגידול שער, וביום ששים משלים את היום האחרון שהחסיר מן הנזירות הראשונה (שהיתה מפורשת ל' יום) ומגלח ליום ששים ואחד, אבל אם גילח ביום ששים הרי שוב גילח ביום מלאת שלו, ולא יצא.<br/>אבל להלן בתוספתא פ"ד ה"ה מוכח כפירוש התוספות ל"ט א', ד"ה סתם, וכפירוש הרא"ש שם, שאינו סותר שלשים אלא משום גידול שער גרידא, ואם נזר ששים יום, וגילחוהו ביום ל' אינו סותר כלום, ולשיטתם אף כאן הרי גידול שער שלו נשלם ביום ששים, ואינו צריך להשלים את היום האחרון שגילחוהו בו, ונמצא שאם גילח ביום ששים יצא, משום שבאותו יום נשלם גידול שער שלו, והוא הדין שמגלח לכתחילה ביום ששים, ולא אמרו כאן "יצא" אלא באשגרה ממשנתנו ומלעיל סה"י. ולפ"ז גירסת ד וכי"ע נכונה כאן בסיפא, ודלא כפירוש המפרשים שהגיהו בדפוסים "לא יצא". ועיין מ"ש להלן שם פ"ד, שו' 22, ד"ה אימתי אמרו.
<h3>הלכה יב</h3>
(א) <small>32.</small> <b>מי שאמר הריני נזיר, וניטמא ביום שלשים סותר את הכל. </b>וכ"ה בד, והיא פיסקא ממשנתנו פ"ג מ"ג. ובזה כולם מודים משום שאפילו נאמר מקצת היום ככולו, הוא דווקא שיכול לגלח ולהביא קרבנותיו, אבל אם לא הביא קרבנותיו דינו כאילו נטמא בתוך מלאת וסותר את הכל. ועיין מ"ש להלן בסמוך.<br/>ובכי"ע וקג"נ מוסיף כאן: <b>ביום שלשים ואחד סותר את הכל</b>. וכ"ה הגירסא לפני הריב"ן, רבינו עזריאל והרא"ש. ולהלן בסמוך (וכן במשנתנו): הריני נזיר מאה יום וכו', ניטמא ביום מאה ואחד סותר שלשים. ובנוסחת הריב"ן ט"ז ב': ניטמא יום ק' וא', קודם שיקריב קרבנותיו, סותר, לפי שצריך <b>לגלח תגלחת טומאה לאלתר</b>, ואח"כ מגלח תגלחת טהרה בסוף ל' יום, שאין תגלחת טהרה פחות מל' יום, הלכך סותר ל' יום ותו לא, משום דהוי נזיר שכלו לו ימיו. וה"ה כי נטמא יום ל"א סותר את הכל, ולר' אליעזר סותר ז', <b>והכי תנינן בתוספתא</b>. וכן כתב רבינו עזריאל (לפי שטמ"ק ט"ז א'): והוא הדין כי נטמא ביום ל"א סותר את הכל<sup style="color: gray;">26</sup> וכו', <b>והכי תניא בתוספתא</b>. ועיין גם בתוספ' רי"ד שם. וכולם לא הזכירו קרבן, אבל הר"מ פסק (פ"ו מה' נזירות ה"ד) שאם נטמא אחר מלאת, לפני הקרבת קרבן טהרה, <b>חייב בקרבן טומאה</b> לכשיטהר, ומגלח ומונה ל' יום בטהרה. ועיין גם במאירי למשנתנו. ולפ"ז אין הבדל בין יום ק"א, ק"ב, ל"א, ל"ב, ובכולם סותר מדאורייתא. ועיין קרן אורה ו' א', ד"ה אבל, ובצפנת פענח במקומו.<br/>אבל בתוספות ט"ז ב', ד"ה נטמא, פירשו שאינו סותר שלשים אלא מדרבנן בעלמא וכו', והוסיפו: והוא הדין לעיל הוה מצי למיתני הכי גבי הריני נזיר, נטמא יום ל"א דסותר הכל מדרבנן, [אבל] ודאי נטמא יום ק"ב אינו סותר שלשים, רק [שבעה], שיטהר ויביא קרבנותיו (כלומר, של טהרה). וכן בתוספות ו' א', ד"ה נטמא (וצ"ל שם כמו שהגיה ר"ב רנשבורג אות ד'). ועיין בתוספות, י"ד ב', סד"ה לוקה. ובתוספות הרא"ש (לפי שטמ"ק ו' סע"א): והכי איתא בהדיא בתוספתא נטמא ביום ל"א סותר הכל. ופירש שם כשיטת התוספות שאינו אלא מדרבנן, גזירה יום ל"א אטו יום ל'. וכן כתב רבינו בפירושו י"ד סע"ב: שאינו סותר מדרבנן אלא ביום ל"א, אבל ביום ל"ב אינו סותר. ועיין בפירושו ט"ז א', ויש שם ט"ס וצ"ל, כמו שתיקנו בגליון למטה שם. ולפ"ז תמוהים דבריו בדף כ"ח א' שהסתפק בהפר לה הבעל לאחר שחיטה, לר' עקיבא, ונטמאה, אם מביאה קרבן טומאה (ועיין בשטמ"ק שם), והרי בנטמאה לאחר מלאת אינה מביאה קרבן טומאה לשיטתו, עיין בקרן אורה שם.
(ב) <small>33.</small> <b>ר' יהודה אומ' משם ר' ליעזר לא סתר אלא שבעה. </b>וכ"ה במשנתנו פ"ג מ"ג הנ"ל, אלא שלא נזכר שם ר' יהודה, ועיין מ"ש להלן, שו' 36, ד"ה ר' יהודה. ור' יהודה שנה משנת אביו ששנה את משנת ר' אליעזר, עיין להלן זבחים ספ"ב ומקבילה בבבלי מנחות י"ח א'.<br/>ולעצם העניין אף כאן נחלקו הראשונים בטעמו של ר' אליעזר. ובמיוחס לרש"י ו' ב' (בלשון ראשון) פירש שלר' אליעזר מונה י"ד יום, והיינו ז' ימי טומאה, ומזה בשלישי ובשביעי ומגלח, ואח"כ מונה כנגדן ז' ימים כדי שיגדל שערו כדי לכוף ראשו לעיקרו, ומגלח תגלחת טהרה, עיין בבלי ל"ט ב' ובמיוחס לרש"י שם.<sup style="color: gray;">27</sup> אבל בלשון שני פירש שם שאינו מונה אלא ז' ימים כדי שיוכל להטהר, ומגלח תגלחת טהרה מיד אחרי שטהר. וכן פירשו בתוספות ו' א', ד"ה נטמא (ועיין גם בתוספות ל"ט ב', ד"ה כגון, וד"ה וקים) ובתוספות רי"ד ט"ז ב', סד"ה ניטמא,<sup style="color: gray;">28</sup> ובנימוקי ר' עזריאל הנ"ל.<br/>ולהלן, שו' 40, מפורש בתוספתא כלשון ראשון שבמיוחס לרש"י שמונה ז' ימים בטהרה חוץ מז' ימי טומאה. וכן מוכח בירושלמי פ"ג סה"ה, נ"ב ע"ד: כמה דתימר תמן על דר' אליעזר בתחילה והוא שיהא לו מהיכן להפיל, ובסוף אעפ"י שאין לו מהיכן להפיל? אמר ר' זעיר' קומי ר' מנא ולא מתני' היא ניטמא יום אחד ומאה סותר שלשים, ור' אליעזר אומ' לא סותר אלא ז'. א"ל שמענו שהוא סותר, שמענו שהוא מביא קרבן (כלומר, בתמיה). ומכאן הוכחה גמורה שהירושלמי פירש שלר' אליעזר סותר שבעה חוץ מימי הטומאה, שאם לא כן הרי אין כאן סתירה כלל, ובוודאי שצריך למנות שבעה, כדי שיוכל להביא קרבנותיו בטהרה, כמו שהוכיח בקרן אורה י"ט ב', ד"ה והנה התוס', ודלא כשי"ק שם, ד"ה ולא מתני' היא. וכן מבואר משיטת הירושלמי שאינו אלא מגלח את השער שנטמא, ואינו מביא קרבן.<sup style="color: gray;">29</sup> ובהגהות הרד"ל י"ט ב' כתב שאינו אלא דיחוייא בעלמא, אבל אין צורך בזה, ועיין מ"ש בצפנת פענח פ"ו מה' נזירות ה"ד. ולפי זה מונה ז' ימים ונטהר ומגלח את השער שנטמא, ומונה שבעה ימים בטהרה בשביל שיגדל השער בטהרה כדי לכוף ראשו לעיקרו ומגלח בטהרה, כבבלי ל"ט ב'. ובירושלמי פ"ג ה"ג, נ"ב ע"ג, משמע שמחלוקת אמוראים היא אם מונה לר' אליעזר ז' ימים גרידא (כשיטת רוב הראשונים), או ארבעה עשר יום, כשיטת המיוחס לרש"י בלשון ראשון הנ"ל, וכשיטת התוספתא.
(ג) <small>33-34.</small> <b>הריני נזיר שלשים יום, וניטמא יום שלשים, סותר את הכל. </b>וכ"ה בד. ובכי"ע חסר, ואפשר שהשמיטוה משום שהיא פיסקא ממשנתנו פ"ג מ"ג, ולא הוסיפה התוספתא עליה כלום. ובזה אף ר' אליעזר מודה שהרי נטמא בתוך מלאת. ועיין בתוספות ט"ז א', ד"ה הריני, ו' ב', ד"ה קסבר.
<h3>הלכה יג</h3>
(א) <small>34.</small> <b>הריני נזיר מאה יום וכו'. </b>פיסקא ממשנתנו פ"ג מ"ד, וסותר את הכל לחכמים משום שנטמא תוך מלאת.
(ב) <small>35-36.</small> <b>ר' יהודה אומ' משם ר' ליעזר לא סתר אלא שלשים. </b>פיסקא ממשנתנו הנ"ל, ולא נזכר שם ר' יהודה, ועיין לעיל, שו' 33, ד"ה ר' יהודה. ובבבלי כ' א': תניא נמי הכי <b>ר' יהודה אומר</b> משום ר' אליעזר דאמר קרא זאת תורת הנזיר, התורה אמרה כי נטמא ביום מלאת תן לו תורת נזיר. ועיין לעיל שם ו' ב'. ובירושלמי פ"ג רה"ד, נ"ב ע"ג, מסר ר' זעירה בשם ר"ש בן לקיש טעם זה. ועיין ספרי נשא פי' ל"א, עמ' 36, ירושלמי פ"ג ה"ה, נ"ב ע"ד הנ"ל, בבלי י"ט ב'.
(ג) <small>36.</small> <b>ניטמא ביום מאה ואחד סותר שלשים. </b>פיסקא ממשנתנו הנ"ל. ועיין מ"ש לעיל, שורה 32, ד"ה ובכי"ע.
(ד) <b>ר' יהודה אומ' משם ר' ליעז' וכו'. </b>אף כאן לא הוסיפה התוספתא על משנתנו אלא את השם ר' יהודה, עיין מ"ש לעיל בסמוך.
(ה) <small>37-40.</small> <b>זה הכלל שר' יהודה אמ' משם ר' ליעזר, כל שניטמא ביום שראוי להביא בו קרבן ויש לו לספור סותר שלשים יום, וכל שניטמא ביום שאין ראוי להביא בו קרבן ויש לו לספור, לא סתר אלא שבעת ימים, חוץ מימי טומאתו בלבד. </b>וכ"ה בד. אלא ששם: וכל שניטמא ביו' שלשי' שאין ראוי וכו'. וכע"ז בכי"ע, אלא ששם: יש לו לסתור, ובסיפא: ביום שאין ראוי להביא קרבן <b>ואין לו לסתור וכו'</b>. ובקג"נ כעין גירסא שלנו, אבל בסיפא: <b>ואין</b> לו לספור.<sup style="color: gray;">30</sup> וכל הנוסחאות משובשות. והרח"ש הורוביץ בהגהותיו לספרי זוטא, עמ' 244, הערה 1, הגיה כאן: כל שניטמא ביום <b>שאין</b> ראוי להביא בו קרבן ויש לו לספור סותר [את הכל. אין לו לספור סותר] שלשים יום. וכל שניטמא ביום <b>שראוי</b> להביא בו קרבן <b>ואין</b> (כגי' קג"נ וכי"ע) לו לספור, לא סתר אלא שבעת ימים חוץ וכו'.<br/>ואשר לדברי התוספתא "חוץ מימי טומאתו" כבר הוכחנו לעיל, שורה 33, ד"ה ולהלן, ששיטת התוספתא והירושלמי היא שלר' אליעזר מונה שבעה ימי טהרה חוץ מז' ימי טומאה.
<h3>הלכה יד</h3>
(א) <small>40-41.</small> <b>מי שהיה טמא ונזר, אסור לגלח, ולשתות יין וכו'. </b>בבלי ט"ז ב', י"ז א'. והרבותא היא שאעפ"י שאין ימי טומאתו עולין לו, ואינו מתחיל למנות אלא כשיטהר מ"מ כל דקדוקי נזירות עליו, עיין בבלי הנ"ל, וירושלמי פ"ג ה"ה, נ"ב ע"ג. וכאן מדברים אפילו בטמא בטומאה שהנזיר מגלח עליה, אלא הואיל ונזר כשהיה טמא אינו מביא קרבן על טומאתו. ועיין במשנתנו פ"ג מ"ה, בפיה"מ להר"מ שם ובחיבורו פ"ו מה' נזירות ה"ח וה"י, ומ"ש בקרן אורה ט"ז רע"ב, ד"ה מי שנזר.
(ב) <small>41.</small> <b>ואם גילח ושתה יין וניטמא למתים וכו'. </b>וכ"ה בכי"ע, בקג"נ ובבבלי הנ"ל, ובד נשמט בטעות "וניטמא למתים".
(ג) <small>42.</small> <b>מזה ושונה. </b>כ"ה בכי"ע. אבל בכי"ו, בקג"נ ובד בטעות: מזה ושותה.
(ד) <small>42-43.</small> <b>ואין יום השביעי עולה לו מן המניין. </b>וכ"ה בד, בקג"נ ובכי"ע. וצ"ל: <b>ואף</b> יום השביעי (כלומר, ולא רק יום השמיני שהוא כבר טהור אחרי הערב שמש) עולה לו וכו'. וכן מפורש להלן בסמוך, עיין מש"ש. אבל עיין בפי' הראב"ד לעדיות פ"ד מי"א שהיתה לפניו הגירסא בבבלי י"ז א' (ומקבילות) להפך ממה שהיא לפנינו, וכמו שהוא בתוספתא כאן בכל הנוסחאות.
(ה) <small>43-45.</small> <b>כל אילו שיאמרו אין מתחיל לימנות עד שיטהר אין יום השביעי עולה לו מן המניין. כל אילו שיאמרו מתחיל מונה מיד, יום השביעי עולה לו מן המניין. </b>להלן רפ"ה: כל אילו שאמרו<sup style="color: gray;">31</sup> אין מתחיל לימנות עד שיטהר, אם נטמא אין מביא קרבן טומאה, כל אילו שאמרו מונה מתחיל ומונה מיד, אם נטמא מביא קרבן טומאה.<sup style="color: gray;">32</sup> ובמשנתנו פ"ז מ"ב: על אלו הנזיר מגלח וכו' <b>ואינו מתחיל למנות אלא עד שיטהר</b> ומביא את קרבנותיו. ובמ"ג שם: על אלו אין חנזיר מגלח וכו' <b>ומתחיל ומונה מיד</b>, וקרבן אין לו. ואנו למדים ממשנה ג' שמניין לחוד וקרבן לחוד, שלפ"ז אף במשנה ב' הפירוש כן: עד שיטהר, ואח"כ מביא את קרבנותיו. ובבבלי נ"ד א' הסתפקו בפירוש המלה "עד שיטהר", אלא שהגירסא שבהוצאות שלפנינו משובשת, והנכון הוא בכי"מ, וכ"ה שם: אבעי' להו. דקתני עד שיטהר בשביעי קאי,<sup style="color: gray;">33</sup> ומני ר' אליע' הי',<sup style="color: gray;">34</sup> או דילמ' עד שיטהר, עד שיביא קרבנותיו, ומני רבנן היא.<sup style="color: gray;">35</sup> ת"ש מדקתני סיפ' מתחי' ומונ' מיד, הא ריש' עד דעביד הערב שמש הו', דא' נזירו' דטהר' עד שמיני לא חייל'. כלומר, ומשנתנו כרבי, עיין בבלי י"ח ב'. וכן בפיה"מ להר"מ למשנתנו הנ"ל: ומה שאמר עד שיטהר, ר"ל עד שיעריב שמשו, אחר שיטבול אחר ההזאה ג' וז'.<sup style="color: gray;">36</sup> ובספרי זוטא, עמ' 243: <b>ביום ההוא</b>. ביום שטהר. והוא כסתם משנתנו הנ"ל, והכוונה ליום הקרבת קרבנותיו, ליום השמיני, והוא כרבי הנ"ל, או כחכמים, ולשניהם מתחיל למנות מיום השמיני,<sup style="color: gray;">37</sup> ודורש <b>ביום ההוא</b>, ביום, הבאת קרבנותיו,<sup style="color: gray;">38</sup> או אעפ"י שלא הביא את אשמו, כסדר הכתובים שם, עיין בבלי י"ח ב'.<br/>נמצאנו למדים שבכל מקום שאמרו "אין מתחיל לימנות עד שיטהר" הכוונה לטהרה גמורה אחרי הערב שמש, או אחרי הבאת קרבנותיו, ומונה מיום השמיני, אבל במקום שאמרו "מונה מיד" הכוונה ליום השביעי מיד אחרי ההזאה והטבילה, ובמקום שאינו מביא קרבן, כולם מודים שהוא מונה מיום השביעי. ועיין ירושלמי פ"ב ה"ט, נ"ב סע"א,<sup style="color: gray;">39</sup> פ"ג ה"ד, נ"ב ע"ג, ובבלי י"ז א', י"ז ב', י"ה א'. ולפיכך אמרו שם: אין בין טמא שנזר לנזיר טהור שנטמא, אלא שטמא שנזר שביעי שלו עולה לו מן המניין (שהרי אינו מביא קרבן טומאה, ומתחיל ומונה מיד אחרי טהרתו), ונזיר טהור שנטמא אין שביעי שלו עולה לו מן המניין (שהרי חייב בקרבן, ואינו מונה אלא משמיני, כרבי וכחכמים). וכן פירש את התוספתא בח"ד, ודלא כשאר המפרשים שהגיהו.
(ו) <small>45-46.</small> <b>מנה נזירותו ולא הביא קרבנותיו, אסור לגלח, ולשתות יין ולטמא למתים, ואם גלח ושתה יין וניטמא למתים הרי זה סופג את הארבעים. </b>וכ"ה בכי"ע. ובברייתא שבבבלי ט"ו א'.<sup style="color: gray;">40</sup> ובד: ולטמא למתי'. הבי' קרבנותיו ולא גלח, אסור לשתות יין וליטמא למתים, אם גלח וכו'. ולפ"ז סובר התנא שלנו כר' אליעזר (משנתנו ספ"ו, להלן ספ"ד, ומקבילות, עיין מש"ש), ומה שסיימו: ואם גלח וכו' סופג את הארבעים, בהכרח עונה על הרישא, שהרי אם הביא קרבנותיו אין מקום הגלוח מעכב, ובכל מקום שמגלח טהר לגמרי אפילו לר' אליעזר, כמו שפירש בקרן אורה י"ד ב', ד"ה אמר ריב"ח.<sup style="color: gray;">41</sup><br/>והברייתא שלנו בבבלי ט"ו א'. ועיין לעיל פ"א, שורה 28, ד"ה נזיר, ומש"ש. ובספרי סוף פי' כ"ד, עמ' 30: <b>כל ימי נזרו</b>, לעשות ימים שלאחר נזירותו כימים שבתוך נזירותו עד הבאת קרבן, שיכול לא יהא חייב [אלא] עד שישלים נזירותו וכו'.<sup style="color: gray;">42</sup> וכן מפורש להלן שם פי' כ"ה, עמ' 32, ופי' ל"א, עמ' 38. וכן בירושלמי פ"ח ה"א, נ"ז ע"א: <b>כל ימי נזרו</b>. לעשות ימים שלאחר מלאת כבתוך מלאת, ליין לטומאה ולתגלחת. ועיין במשנתנו פ"ו מ"ט.
(ז) <small>47.</small> <b>ר' שמעון אומ' כיון שנזרק עליו אחד מן הדמים הותר לנזיר לשתות יין וכו'. </b>משנתנו פ"ו סמ"ט.
<h3>הלכה טו</h3>
(א) <small>48-50.</small> <b>מי שנזר שתי נזיריות, מנה ראשונה ולא הביא קרבנותיו, ואחר כך נשאל על הראשונה לחכם להתיר לו, יצתה נזירות שניה בראשונה. </b>וכ"ה ("ולא הביא קרבנותיו") גם בד. אבל בכי"ע: <b>והביא</b> קרבנותיו. ולהלן נראה שכי"ע הוא בשיטת הבבלי, וגי' כי"ו וד כשיטת הירושלמי, עיין מ"ש במבוא לח"א, ריש עמ' כ', ועוד בכ"מ. ומשרידי האותיות בקג"נ נראה קצת: וה... (כגי' כי"ע).<br/>ובירושלמי פ"ג רה"ב נ"ב ע"ג: מי שנזר שתי נזיריות (כו'),<sup style="color: gray;">43</sup> השלים נזירותו הראשונה ובא להישען (=להישאל)<sup style="color: gray;">44</sup> על השנייה, (לא)<sup style="color: gray;">45</sup> מצאו פתח לראשונה עד שמצאו (כלומר, לפני שיכלו למצוא) פתח לשנייה, עלת לו שנייה ראשונה (כבתוספתא כאן). והעמידוה שם: באומר הריני נזיר ונזיר. והמשיכו: באומר אילו לנזירות (כלומר כשהפריש את הקרבנות אמר: אילו לנזירות), אבל אם אמר אילו לנזירותי ואילו לנזירות אחרת, לא בדא עלת לו שנייה ראשונה.<sup style="color: gray;">46</sup> אמר ר' לעזר השלים נזירותו לראשונה, מכיון שהביא קרבן [לא]<sup style="color: gray;">47</sup> עלת לו ראשונה שנייה וכו'. ומוכרח מן הירושלמי שלא עלתה לו שנייה ראשונה, אלא דווקא כשעדיין לא הביא קרבנותיו. והוא כגירסת ד וכי"ו כאן.<br/>ובבבלי נדרים י"ז ב', י"ח א': מי שנזר שתי נזירות מנה את הראשונה <b>והפריש קרבן</b> ונשאל עליה, עלתה לו שנייה בראשונה. וכן הובאה הברייתא בגירסא זו בבבלי שבועות כ"ח א', ואמרו עליה שם: הכא במאי עסיקינן בשלא כיפר (כלומר, כירושלמי, ותוספתא ד וכי"ו). והתניא כיפר, בשלא גילח, ור"א היא. דאמר תגלחת מעכבא.<sup style="color: gray;">48</sup> והתניא גילח, א"ר אשי נזירות קא רמית וכו'. ועיין ר"מ פ"ג מה' נזירות ה"י ובצפנת פענח שם (ושם בטעות: הלכה ו'). ולפי זה גירסת כי"ע כאן היא כמסקנת הבבלי בשבועות.
(ב) <small>50-51.</small> <b>מנה שתיהם, והביא קרבנות שתיהן כאחת, לא עלת בידו אלא אחת. </b>וכן בירושלמי הנ"ל: הפריש שתיהן כאחת אין בידו אלא אחת. ועיין במיוחס לרש"י י"ג ב' ובתוספות שם, ד"ה הריני, ובקרן אורה שם רע"ב. ואף שם לא אמרו אלא בנזירותו ונזירות בנו, אבל בנזירותו בוודאי אין בידו אלא אחת, שהרי אינו מתחיל למנות את השניה אלא אחרי שהקריב את קרבנות הראשונה, ועדיין הוא בנזירות ראשונה, ועיין מ"ש לעיל, שורה 29–32, ד"ה ראשונה.<br>ובירושלמי פ"ג ה"ב, נ"ב ע"ג: ניחא שנייה ראשונה (כלומר, ניחא שאפשר לומר שיצאה שנייה בראשונה, והיינו שנשאל על השנייה אחרי שמנה את הראשונה), ראשונה שנייה (כלומר, איך אפשר שתצא ראשונה בשנייה, והרי אינו יכול למנות את השנייה כל זמן שלא גמר את הראשונה), ותירצו שלר"ש הרי בדיעבד גמר את הראשונה (כלעיל, שורה 47) אחרי שהקריב קרבן אחד, ומתחיל למנות את השנייה, ואם נשאל על הראשונה עלה לו קרבנו הראשון על השנייה, ומשלים את שאר קרבנותיו. ואחרי כן אמרו: תיפתר בנזירותו ובנזירותו של בנו, כדא עלת לו שנייה ראשונה (וצ"ל: ראשונה שנייה), וכאן הרי אפשר שימנה את נזירותו השנייה עד שלא גמר את הראשונה, עיין מ"ש לעיל בסמוך.
(ג) <small>51-52.</small> <b>הפריש של זה בפני עצמו ושל זה בפני עצמו, והלך והקריב של זו בזו לא יצא. </b>ירושלמי הנ"ל, והסיקו שם שמ"מ קדשו, אפילו הפריש את קרבנות השנייה לפני שגמר את הראשונה, משום שכבר נזר את השנייה.
<h2>פרק ג</h2>
<h3>הלכה א</h3>
(א) <small>1-2.</small> <b>אמ' ר' ישמעאל בי ר' יוחנן בן ברוקה לא נחלקו בית שמיי ובית הלל וכו'. </b>וכ"ה להלן עדיות פ"ב ה"ד ובבלי כאן כ' א'. וכעין ברייתא זו (לעניין דיני ממונות) בבבלי ב"ב מ"א ב' וסנהדרין ל"א א' (בשם ר' שמעון בן אלעזר), כמו שציינו בגליון הבבלי כאן. ובירושלמי ספ"ג, נ"ב סע"ד: תני לא נחלקו ר' ישמעאל ור' עקיבה וכו', וצ"ל כלפנינו, כמו שתיקנו בד"ח. ועיין בשי"ק שם, ד"ה אף רב. ועיין בקרן אורה יבמות פ"ז א' (ס' ע"ד מן הספר), ד"ה והתוס', ומה שהאריך באורח מישור כאן ספ"ג.<br>ובבבלי כ' א': מתני' דלא כהאי תנא וכו', ור' ישמעאל בי ר' יוחנן ב"ב חולק על סתם משנתנו ספ"ג ועדיות פ"ד מי"א, ולפיהן מודים ב"ה בכת אחת, זה אומר שתים וזה אומר חמש, שנחלקה עדותן. ועיין בבלי ספ"ג, כ' ב', ובתוספות שם, ד"ה אמרי, ומ"ש בשי"ק יבמות פט"ו ה"ה, ד"ה בכלל, ובמה"פ שם, ד"ה אבל.
<h3>הלכה ב</h3>
(א) <small>5-6.</small> <b>מי שאמ' הריני נזיר, ושהא כדי דיבור, ושמע חבירו ואמ' ואני, הוא אסור וחבירו מותר. </b>במשנתנו רפ"ד: מי שאמר הריני נזיר, ושמע חבירו ואמר ואני, ואני כולם נזירים. ונחלקו בירושלמי ובבבלי שם אם כולם נתפסים בראשון או כל אחד בחבירו, אם צריך שיאמרו כולם בתוך כדי דיבור של ראשון, או אפילו אם כל אחד אמר בתוך כדי דיבור של חבירו כולם נזירים. וכולם מודים ש"ואני" הראשון צריך להיות בתוך כדי דיבור של מקבל נזירות, וכן הסתייעו בבבלי כ"א רע"א מן התוספתא כאן: תניא נמי הכי מי שאמר הריני נזיר וכו'. ועיין לעיל נדרים פ"ה, שורה 15–16, ומש"ש.<br>ובפי' הר"א מן ההר, עמ' רי"א, הביא בשם רש"י: "דאני נזיר כמותך משמע", וחלק עליו, וכתב שאין צורך בכך, "אלא הטעם שהרי התפיס עצמו להיות כחבירו שהרי אמר ואני, הואיל ותוך כדי דיבור אמר ואני, עשה עצמו נזיר על ידי התפסה וכו', דבהתפסה לא צריך לאדכורי איסורה. ועיין בתיו"ט פ"ד סמ"א. ומשמע מדבריהם שאם אמר "ואני כמותו" הרי הוא נזיר אפילו לאחר כדי דיבור. ובר"מ פ"ג מה' נדרים ה"ג: שמע חבירו שנדר ואמר ואני כמותך בתוך בדי דיבור הרי זה אסור במה שנאסר בו חבירו וכו'. ולכאורה מוכח מכאן שאף באמר "אני כמותך" לא נאסר אלא דווקא כשאמר כן בתוך כדי דיבור. ועיין בקרן אורה כאן רפ"ד, ד"ה ונראח, שחילק בין נדר לנזיר. ועיין במעשה רוקח על הר"מ פ"ג מה' נדרים ה"ג הנ"ל ובפ"ב מה' נזירות ה"ד. ועיין היטב בריטב"א נדרים רפ"ב, ובר"ן שבועות פ"ג סי' אלף ק"ו.
(ב) <small>6.</small> <b>כמה הוא כדי דיבור וכו'. </b>עיין לעיל נדרים פ"ה, שורה 16–17, ומש"ש.
<h3>הלכה ג</h3>
(א) <small>7-8.</small> <b>הריני נזיר, ושמע חבירו ואמ' פי כפיו, ושערי כשערו, הרי זה נזיר. </b>פיסקא ממשנתנו פ"ד מ"א. ובכי"ו בטעות: ושערי כשערו הריני נזיר. ושאלו בבבלי (כ"א רע"ב) מן הברייתא שלהלן שמפורש בה: ידי נזירה, רגלי נזירה אינו נזיר, מפני שאין הנשמה תלויה בהן, ותירצו: דאמר הכי יעשה פי כפיו מיין, ושערי כשערו מלגוז. ובפיה"מ להר"מ שם: ומ"ש פי כפיו, על מנת שיאמר פי כפיו מיין, ושערי כשערו מלהגזז. וכן פסק בחיבורו פ"ב מה' נזירות ה"ד. וכ"ה בפירוש המיוחס לרש"י ובמאירי, וכן כתב הרא"ש בפי' ראשון.<br>אבל בתוספות כ"א א', סד"ה דאמר, ובפי' הרא"ש שם ובמאירי להלן שם (בשם התוספות) פירשו "דאמר הכי" (שבדברי רב יהודה) שכוונתו כן, כאילו אמר פי כפיו מיין, ואעפ"י שלא אמר אלא "פי כפיו" גרידא ה"ז נזיר, משום שכיוון ליין. וכולם (תוספות שם, פי' הרא"ש כ"א ב', מאירי שם) הביאו ראייה מהמשך התוספתא שמנתה גם ידי כידו וכו', ואח"כ חילקו בין דבר שהנשמה תלויה בו וכו'. ועיין גם בקרן אורה כ"א סע"ב, ד"ה משום דאמר. ועיין מ"ש להלן בשם הירושלמי.
(ב) <small>8.</small> <b>ידי כידו, רגלי כרגלו, הרי זה נזיר. </b>תוספות, פי' הרא"ש ומאירי הנ"ל. ופירשו בתוספות: ידי כידו מלהטמאות למתים, ורגלי כרגלו מלהכנס בבית הקברות. ובפי' הרא"ש שם: רגלי כרגלו וידי כידו מלטמא למתים. ובירושלמי פ"ד ה"א, נ"ג ע"א: פי מן היין, ראשי מן התגלחת, ידי מן הטומאה, רגלי מן הטומאה. והירושלמי מפרש את התוספתא, אעפ"י שלא העתיקה, כרגיל בירושלמי. ומפורש כאן כפירוש התוספות הנ"ל.
(ג) <small>8-9.</small> <b>ידי נזירה, ורגלי נזירה, אין נזיר. ראשי נזיר וכו'. </b>ירושלמי ובבלי הנ"ל, ועיין במשנת ערכין פ"ה מ"ב, להלן ב"ק פ"ז הי"ח (ומקבילות) ועוד.
<h3>הלכה ד</h3>
(א) <small>10-12.</small> <b>האומ' לאשתו הריני נזיר ואת, אם אמרה הין שניהם אסורין. אם רצה להפר, מפר לה, מפני שקדם נדר להקם. אם לאו, הוא אסור והיא מותרת. </b>לפי מסורת זו הוא אסור בכל התנאים, ואפילו הפר לה, היא מותרת והוא אסור. ובכי"ע: ואם רצה להפר מיפר, ואינו חושש שמא קיים, מפני שקדם נדר להקם, אם לאו, הוא אסור וכו'. ולכאורה היה נראה שצ"ל: מפני שקדם <b>הקם לנדר</b>, כהגהת בעל ח"ד וקרן אורה (כ"ב ב'). ברם קשה להגיה שלש נוסחאות כאן ולהלן, שו' 15–16. ונראה שהכוונה משום שקדם נדרו לנדרה, והתנא קורא לנדרה "הקם" משום שהיא לא נדרה, אלא אמרה הין (או: אמן, כלשון משנתנו) להדרתו, והוא נקרא היקם, קיום, עיין מ"ש לעיל ח"א (תרומות), עמ' 295, שו' 14. ועיין תרגום אונקלוס במדבר ל', ט"ו, לעיל נדרים פ"ז שו' 19 ואילך, ובמקבילות. ובספרי זוטא נשא, עמ' 239: <b>ואשה כי תדור</b> נדר, לא כשידירנה בעלה, ולפיכך צריכה לומר: הין, או אמן, כלומר לאמן ולקיים את הדרתו.<br/>ובמשנתנו (בנוסחאות שלנו ובבבלי) פ"ד מ"ב: הריני נזיר ואת, ואמרה אמן, מיפר את שלה ושלו קיים. ונוסחא זו מתאימה לתוספתא כאן. ועיין ר"מ פי"ג מה' נדרים הי"ג ואילך, ובצפנת פענח שם הי"א. ועיין מה שהאריך בזה במרכבת המשנה על הר"מ שם פי"ג הי"ג והי"ד. ופירושו בתוספתא כאן נראה דחוק. ועיין בקרן אורה כ"ב ב', ד"ה ובתוספתא, וד"ה ודברי הרמב"ם. ועיין מ"ש לעיל נדרים פ"ו, שו' 4–6, ד"ה ובירושלמי, ובהערה 7 שם.
(ב) <small>13-14.</small> <b>האומ' לאשתו הריני נזיר ואת, אם אמרה הין שניהן אסורין, ואם לאו שניהן מותרין, מפני שתולה נדרו בנדרה. </b>בכי"ו בטעות: אם אמרה הין שניהן <b>מותרין</b>, אם רצה להפר שניהן אסורין, מפני שתולה נדרו בנדרה, והיא ט"ס ברורה, ותיקנתי ע"פ ד וכי"ע. וכ"ה הגירסא בברייתא שלנו בבבלי כ"ב ב', ורב יהודה הגיה אותה ע"פ המשנה בבבלי הנ"ל: תני מיפר את שלה ושלו קיים.<br/>ברם במשנה שבירושלמי<sup style="color: gray;">2</sup> הגירסא היא: הריני נזיר ואת ואמרה אמן מיפר את שלה ושלו <b>בטל</b>. וכן הביא בפי' הר"א מן ההר, עמ' רי"ד, בשם "ואית דגרסי" ובשם קצת ספרי הר"מ. ועיין מ"ש להלן בסוף הדבור. ואמרו בירושלמי שם [ה"ב]:<sup style="color: gray;">3</sup> הותרה היא הותר הוא, הותר הוא לא הותרה היא. ר' אבהו בשם ר' יוחנן מפני שהוא כתולה נדרו בה, באומר על מנת ואת. כלומר, ויש כאן תנאי גמור ככל התנאים, ואם לא נתקיים התנאי אינו נזיר כלל. וכע"ז אמר אביי בבבלי כ"ב סע"ב בפירוש הברייתא שלנו כאן. ועיין בפיה"מ להר"מ פ"ד מ"ב ובחיבורו פי"ג מה' נדרים הי"ג והי"ד, ובלחם משנה שם, ומ"ש לעיל בסמוך בשם הר"א מן ההר ("וכך נמצא בקצת ספרי הר"ם וכו' "). ועיין מרכבת המשנה שם וצפנת פענח שם הי"א. ועיין מה שהאריך בזה באורח מישור כ"ב ב', ד"ה כתב הרמב"ם ואילך,<sup style="color: gray;">4</sup> ומ"ש לעיל נדרים פ"ו, הערה 7, הנ"ל.
<h3>הלכה ה</h3>
(א) <small>14-16.</small> <b>אמרה לו אשתו הריני נזירה ואת, אמר הין שניהן אסורין. אם רצה להפר אינו יכול, מפני שקדם הקם לנדר. </b>במשנתנו פ"ד מ"ב: הריני נזירה ואתה, ואמר אמן, אינו יכול להפר. והתוספתא מפרשת כאן: מפני שקדם הקם לנדר, כלומר, משום שקדם הקימו לנדרו (והמלה "הין" מקיפה את כל דבורה, והיינו: תהי נזירה, ואף אני כמותך, ויש כאן היקם לנדרה ונדר אחר לעצמו).
(ב) <small>16.</small> <b>אם לאו, היא אסורה והוא מותר וכו'. </b>שהרי היא לא תלתה את נדרה בנדרו, ואם לא היפר לה בעלה אסורה, אבל הוא מותר, שאינה יכולה להדירו.
<h3>הלכה ו</h3>
(א) <small>16-17.</small> <b>אמרה לו אשתו הריני נזירה ואת, אם אמר הן שניהן אסורין, אם לאו שניהן מותרין וכו'. </b>בכי"ו: <b>אמרו</b> לו אשתו הריני נזירה <b>ואם היו</b> שניהן אסורין וכו'. ותקנתי ע"פ ד וכי"ע. ואף כאן הכוונה כמו לעיל, שורה 13–14, והיינו שאמרה לו הריני נזירה על מנת שאף אתה תהיה נזיר וכו', ושנו שתי בבות באמר הוא ושתי בבות באמרה היא. ועיין באורה מישור כ"ב ב' שמעתיק את הברייתות כאן.
<h3>הלכה ז</h3>
(א) <small>18.</small> <b>האומ' לחבירו הריני נזיר ואת, אם אמ' הין שניהן אסורין וכו'. </b>אף כאן שנו שתי בבות באומר לחבירו, מעין ששנו לעיל באומר לאשתו ובאומרת לו אשתו, ואם השני הסכים לו שניהם אסורין, ואם לא הסכים, הראשון אסור והשני מותר. וכן אם תלה נדרו בחבירו אם לא הסכים חבירו שניהם מותרין.
<h3>הלכה ח</h3>
(א) <small>21-22.</small> <b>אמ' לו חבירו הרי את נזיר, אמ' לו את, אם אמ' לו [הין], הוא אסור וחבירו מותר. </b>כ"ז הסר בד ובכי"ע, והנכון כלפנינו, ופירושו שאם חבירו השיבו "אתה", כלומר אתה תהא נזיר, והוא אמר הין, הרי הלה עליו נזירות, אבל חבירו אינו נזיר שאין אדם מזיר את חבירו שלא מדעתו.
(ב) <small>22.</small> <b>אמ' לו חבירו הרי את נזיר, אמ' לו ואת, אם אמר הין וכו'. </b>אף ברייתא זו חסירה בד ובכי"ע. וכאן הכוונה שאמר לו "ואת", על מנת שאף אתה תהא נזיר, מעין הדוגמא השנייה שבשתי הבבות הראשונות (האומר לאשתו וכו' אמרה לו אשתו), ואם הסכים הראשון לכך שניהם נזירין, ואם לא הסכים, שניהם מותרים, כלעיל.
<h3>הלכה ט</h3>
(א) <small>23-25.</small> <b>האשה שנדרה בנדר, ושמעה חברתה ואמרה ואני, ואחר כך בא בעלה של זו והיפר לה, היא מותרת וחברתה אסורה. </b>בד, בקג"נ ובכי"ע: שנדרה <b>בנזיר</b> וכו'. וכ"ה בירושלמי פ"ד ה"ג, נ"ג ע"ב (פעמים), שבועות פ"ה ה"ד, ל"ו ע"ב, ובבלי כ"ב א'. ופירשו בבבלי שבעל מיגז גייז, ואין האשה ניתרת אלא מיכאן ולהבא, וממילא נשאר הנדר על השנייה. ועיי"ש כ"ב ב' ובפי' הראשונים שם.
(ב) <small>25-26.</small> <b>ר' שמעון אומ' אם אמרה אף אני לא נתכוונתי אלא כמותה, שניהן מותרות. </b>בירושלמי כאן (פעמים) ובירושלמי שבועות הנ"ל: אם אמרה לא נתכוונתי אלא להיות כמותה וכיוצא בה אף השנייה מותרת. ולהלן שם (ובשבועות הנ"ל) דייקו: מפני שאמרה להיות כמותה וכיוצא בה, הא אם לא אמרה להיות כמותה וכיוצא בה הראשונה מותרת והשנייה אסורה.<br/>ובבבלי כ"ב א': ר' שמעון אומר אם אמרה לה הריני כמותיך שתיהן מותרות. ובתוספות שם, סד"ה ת"ש, הביאו בשם הר"ף דלר"ש אפי' אם אמרה ואני לבד מפרשינן למילתא כאילו אמרה בפירוש לא נתכוונתי אלא להיות כמותיך, ובהא פליגי רבנן ור' שמעון. ועיין מ"ש להלן. ובתוספות עצמן לעיל שם שאלו, למה מותרת לר"ש, והרי כיון שחלה נזירות על השניה איך תפקע, שהרי אין נזירות פחות משלשים יום, ותירצו: ואומר ר"י דהכי איתא <b>בתוספתא</b> ולא נתכוונתי להיות אלא כמותיך שתיהן מותרות, <b>אם אמרה הכי</b>, משום דמשמע ליה לר' שמעון, דהכי קאמרה לה, אם סופך שתהיה מותרת לא יחול עלי נזירות כל עיקר, ור"ש לא בא לפלוגי על מלתא דת"ק, אלא להוסיף עליה, וגם ת"ק מודה ליה. ולפי בעלי התוספות אם אמרה ואני אף ר"ש מודה לת"ק, וכן פירש הר"א מן ההר, עמ' רי"ב. ובמאירי שם: פירשו <b>בתוספתא</b> שדעת ר' שמעון שכונתה לומר איני מכונת אלא להיות כמותיך, ואם סופך להיות מותרת, כלל לא יחול עלי נזירות. ורבינו הכניס את פירוש התוספות לתוך התוספתא, ואפשר שצ"ל שם: פירשו בתוספות (במקום: בתוספתא).<br/>והנה מלשון התוספתא בד ובכי"ו: אם אמרה אף אני לא נתכוונתי וכו' מוכח בפירוש שבתחילה אמרה "ואני", ועכשיו היא מפרשת את דבריה וטוענת: אף אני לא נתכוונתי וכו'. ואף לפי גירסת כי"ע והירושלמי שחסר שם "אף אני" הרי הסיגנון "לא נתכוונתי" מוכיח שהיא מפרשת כאן לשון אחרת,<sup style="color: gray;">5</sup> ומן התוספתא והירושלמי מוכח שאם אמרה "ואני" ולא טענה אח"כ לא נתכוונתי וכו'. אף ר"ש מודה שהשנייה אסורה אפילו אם הפר בעלה לראשונה, שלא כדברי רבינו פרץ הנ"ל. והלשון בתוספות הנ"ל ("אם אמרה הכי") מגומגם, ולא נתחוורתי יפה בדבריהם ז"ל. ועיין בקרן אורה כ"ב א', ד"ה ור"ש, ומ"ש שם על הירושלמי, אלא שהפירוש בירושלמי שם צ"ע רב. ועיין מ"ש הגר"מ סאוויצקי בספרו בריכת ירושלים סי' ד', פלג ה' ואילך.
<h3>הלכה י</h3>
(א) <small>26-27.</small> <b>שבועה לבית זה שני נכנסת, ושגגה ונכנסה מותרת לשעבר ואסורה לעתיד לבא. </b>ברייתא קשה מאד, וגם אינו ברור מה עניינה לכאן. וכל פירושי המפרשים דחוקים מאד, ועיין גם בצפנת פענח פ"ג מה' שבועות ה"ו. ובדרך שמא אוסיף אף אני השערה משלי, ושני, שאני, הוא תנאי, כלומר, שבועה שלא אוכל ענבים, לבית זה שאני נכנסת[י] (עיין בבלי נדרים כ"ד ב', ומ"ש לעיל נדרים פ"א, הערה 48), ושגגה ונכנסה, מותרת לשעבר, כלומר אם אסרה את עצמה בשבועה על שעבר, והיינו שבועה אם נכנסתי לבית זה, ושגגה שנכנסה מותר, משום שהיא אנוסה, כבבלי נדרים כ"ה ב' ומקבילות, אבל אם אסרה את עצמה בשבועה לעתיד לבוא, כלומר, אם אכנס לבית זה, ושגגה ונכנסה, שבועתה קיימת, משום ששגגת שבועות אסורה, כלעיל ספ"א, עיין מש"ש ד"ה ואף.
<h3>הלכה יא</h3>
(א) <small>27-29.</small> <b>האשה שנדרה בנזיר, ושמע בעלה ולא היפר לה, ר' מאיר ור' יהודה אומ' הוא נותן אצבע בין שיניה, אם רצה להיפר היפר. </b>וכ"ה בירושלמי סוף נדרים, מ"ב סע"ד, אלא ששם בטעות: שכן אם רצה להקם מוקם, וצ"ל כלפנינו כאן, וכמו שהגיהו בד"ח. וכ"ה ("אצבע") בבבלי בכל מקום, עיין להלן. ובד: אצבעו. וכ"ה גם בירושלמי כתובות פ"ז סה"ב, ל"א ע"ב. ובבבלי כתובות ע"א א': ר' מאיר ור' יהודה אומרים <b>היא</b> נתנה אצבע בין שיניה, <b>לפיכך</b> אם רצה הבעל להפר יפר וכו', איפוך ר' מאיר ור' יהודה אומרים הוא נותן וכו'. ועיין בבלי שם נ"ב א', נ"ט ב'.<br>ומן המלים "שנדרה בנזיר" ואילך עד "וביקש להעבירני" להלן פ"ד, שורה 35, חסר בכי"ו, והשלמתי ע"פ כי"ע.
(ב) <small>29.</small> <b>אי איפשי באשה נזירה וכו'. </b>וכע"ז בירושלמי סוף נדרים הנ"ל ולהלן בסיפא. ובד: באשה <b>נדרני'</b>. וכ"ה בבבלי כתובות ע"א א'.
<h3>הלכה יב</h3>
(א) <small>29-31.</small> <b>ר' יוסי ור' שמעון אומ' היא נתנה אצבע בין שיניה, לפיכך אם רצה הבעל להפר אינו יכול וכו'. </b>והפירוש הוא, כנראה, לפיכך אם רצה הבעל להפר [ו]אינו יכול (כגון שעבר היום ולא הפר) אם אמר אי איפשי וכו', כמפורש בסיפא, והכל הוא המשך אחד, ועיין שטמ"ק כתובות ע"א א' הנ"ל, ד"ה לפיכך. ובבבלי שם (אחרי שהפכו את הברייתא): ר' יוסי ור' אלעזר אומרים היא נתנה אצבע בין שיניה, לפיכך אם רצה הבעל להפר יפר. ופירש"י: אם רצה הבעל <b>מתחילה</b> להפר יפר.<br>ובד כאן: הא נתנה <b>אצבעה</b> בין <b>שיניו</b>, שאם רצה להפר אינו יכול וכו', ואף כאן צריך לפרש "אינו יכול" כמו "ואינו יכול", כמו שפירשנו גירסת כי"ע. ובירושלמי הנ"ל: ר' יוסי ור' שמעון אומרין היא נתנה <b>אצבעה</b> בין שיניה, שכן אם רצה להקם מוקם.
(ב) <small>31.</small> <b>אם א' אי איפשי באשה נזירה, תצא שלא בכתובה. </b>בבבלי הנ"ל: באשה <b>נדרנית</b> (כגירסת ד לעיל ברישא), ועיי"ש בתוספות, ד"ה ואי אמר, ובשטמ"ק שם.<sup style="color: gray;">6</sup> ובירושלמי הנ"ל: או (צ"ל: אי=היא) שאמרה <b>איפשר</b><sup style="color: gray;">7</sup> (צ"ל: איפשי = אי אפשי)<sup style="color: gray;">8</sup> שאהא נזירה תצא שלא בכתובה. והכוונה, כנראה, שאמרה הריני נזירה כל זמן שאני תחתיך. ועיין בהפלאה כתובות ע"ז א', ד"ה תוספ' ד"ה שנדרה.
<h3>הלכה יג</h3>
(א) <small>31-32.</small> <b>האשה שנדרה בנזיר, היפר לה בעלה והיא לא ידעה וכו'. </b>משנתנו פ"ד מ"ג. ועיין ספרי מטות פי' קנ"ג, עמ' 202, ועמ' 204, ספרי זוטא שם, עמ' 327.
(ב) <small>33.</small> <b>הרי זו סופגת את הארבעים. </b>כר' יהודה במשנתנו הנ"ל. ולכאורה נראה שהלשון "סופגת את הארבעים" אינו מדוייק שהרי מכות מרדות אינן ארבעים בדווקא, עיין בירושלמי פ"ד ה"ג, נ"ג סע"א, להלן בתוספתא מכות ספ"ד ומש"ש בתוספת ראשונים ח"ב, עמ' 170 ואילך. וכן מוכח מלשון משנתנו הנ"ל (ולהלן בתוספתא): אם אינה סופגת את הארבעים תספוג מכות מרדות, ומכאן שארבעים הן בניגוד למכות מרדות. אבל בפיה"מ להר"מ: היו מכים אותה מלקות מ' על מה שעברה קודם ההפרה, אמנם מכות מרדות בזה המקום וזולתו עניינם תלוי לב"ד וכו', ומה שאמר ר' יהודה הלכה כמותו. ועיין בכ"מ פי"ב מה' נדרים הי"ח. ויש לחלק בין מכות מרדות על סרוב לקיים מצות עשה, ובין מכות מרדות על עבירה לשעבר. ועיין בתוספות רע"א למשנתנו פ"ד אות כ"ט. ועיין בתשובת ר"מ די קאשטרו שפרסם הרח"ז דימיטרובסקי ב"ספונות" ח"י (ירושלים תשכ"ו), עמ' קס"ו.
(ג) <small>33-34.</small> <b>וכשהיה ר' עקיבא מגיע לדבר הזה היה בוכה ואמ' וכו'. </b>ובן בבבלי כ"ג א', קידושין פ"א ב': <b>אשה הפרם וה' יסלח לה</b> וכו', וכשהיה מגיע ר"ע אצל פסוק זה היה בוכה וכו'.<sup style="color: gray;">9</sup> ובירושלמי פ"ד ה"ג, נ"ג רע"ב: כתיב וה' יסלח לה, מגיד שטעונה סליחה, כשהיה ר' <b>יעקב</b> (צ"ל: עקיבה) מגיע לפסוק זה היה אומר (כגי' ד) מי שנתכוון וכו'. ועיין בבלי סנהדרין ס"ה ב', פ"א א', ירושלמי חגיגה פ"ב ה"א ומקבילות.
(ד) <small>36-37.</small> <b>במה דברים אמורים בתגלחת טהרה, אבל בתגלחת טומאה יפר, מפני שהוא כמיפר לעתיד לבא, שיכול לומר לו אי איפשי באשה מנוולת. </b>יכול לומר לו היא פעולח חוזרת, כלומר יכול לומר לעצמו. ובד: יפר, שמיפר לעתיד לבוא, שיכול לומ' אי איפשי באש' <b>מגולחת</b>, וצ"ל: מנוולת, כגירסת כי"ע. ובמשנתנו פ"ד מ"ה: נזרק עליה אחד מן הדמים אינו יכול להפר (כלומר, שהרי כבר מותרת ביין ולהטמא למתים). ר' עקיבה אומר אפילו נשחטה עליה אחת מכל הבהמות אינו יכול להפר (כלומר, משום הפסד קדשים). במה דברים אמורים בתגלחת הטהרה, אבל בתגלחת הטומאה יפר, שהוא יכול לומר אי אפשי באשה מנוולת. ובמיוחס לרש"י כ"ח סע"א: והוה לה ניוול, כדכתיב (זכרי' ספ"ט) <b>ותירוש ינובב בתולות</b>. ובבבלי (כ"ח א', ב') מוכח שהניוול הוא משום שאינה יכולה לשתות יין. וחשבו שאשה נזירה מן היין היא צוננת ומנוולת. ובבבלי כתובות ס"ח א' אמרו: כוס אחד יפה לאשה, שנים ניוול. וכנראה שביחס לבעלה הניוול הוא אם אינה שותה אפילו כוס אחד.<br/>ובבבלי כ"ח א' (וכן ר' אלעזר בירושלמי פ"ד ה"ה, נ"ג ע"ג) העמידו את סתם משנתנו כמ"ד שהיא מותרת ביין אחרי שנזרק עליה אחד מן הדמים, אבל למ"ד שאינה מותרת ביין אלא עד לאחר כל המעשים יכול להפר אפילו אחרי זריקת דמים. ברם בירושלמי (הנ"ל) מפורש: אמ' ר' יוחנן דברי הכל היא, משניתק מלא תעשה לעשה. והכוונה היא שאפילו לתנא הסובר שעדיין אינה מותרת ביין ובטומאה אלא עד אחר כל המעשים אינו יכול להפר, משום שכבר נגמרה נזירותה לעניין הלאוין שבה, ואין הבעל יכול להפר נדר שעבר.<sup style="color: gray;">11</sup> ואף שעדיין יש כאן עינוי נפש (שאינה יכולה לשתות יין מחמת איסור עשה), הרי הפרת הבעל בנזירות אינה אלא מגזירת הכתוב,<sup style="color: gray;">12</sup> ואין גזירת הכתוב אלא אם כן עומדת לגמרי בנזירותה הראשונה וכל הלאווין עליה, אבל משניתקו הלאווין לעשין, אין הבעל יכול להפר מפני שאינו מפר נדר שכבר עבר.<br/>והפירוש הפשוט הוא שמשנתנו כמ"ד שהנזיר מותר בכל אחרי שנזרק עליו הדם, כבבלי וכהכרעת הירושלמי, והטעם הוא משום שאין הבעל מיפר נדר שכבר עבר, כפי שמוכח מן הירושלמי הנ"ל, וכן משמע מלשון התוספתא כאן (עיין מ"ש להלן), ושלא כבבלי כ"ח ב', עיין מ"ש להלן, עמ' 533, ד"ה ובבבלי.<br/>ברם סתם ניוול בכמה מקומות הוא גידול שער (ירושלמי ובבלי מו"ק רפ"ג ומקבילות), ובפירוש אמרו כן (במ"ר פ"י, י"א) על נזיר: והלא גידול שער ניוול הוא לאדם, שהוא אינו חופף ראשו (עיין במשנ' פ"ו מ"ג) וכו', ואדרבה אשה ששותה יין היא מנוולת.<sup style="color: gray;">13</sup> ובירושלמי אין זכר לכך שאשה האסורה ביין היא מנוולת. ועיין היטב בירוש' סוטה פ"ב ה"א, ובפ"מ שם.<sup style="color: gray;">14</sup> ובאמת נראה ממקורות א"י (עיין מ"ש לעיל ח"ב, בכורים, עמ' 893, ד"ה ושמא) שאף אשה מנוולת היא אם אינה יכולה לתקן את שערה במספרים, כפי שמוכח במס' שמחות פ"ז סהי"א. ואפשר שכן פירשו בא"י את הברייתא בתענית י"ג רע"ב. ומטעם זה למ"ד שתגלחת מעכבת אסורה האשה לתקן את שערה במספרים<sup style="color: gray;">15</sup> ולהסתרק (עיין במשנ' פ"ו מ"ג), והיא מנוולת, ועדיין עומדת בתוך נזירותה. אבל למ"ד שכבר הותרה בכל אחר זריקת דמים, הרי מותר לה לספר במספרים ולהסתרק ואין כאן ניוול. ואשר לתגלחת טהרה,<sup style="color: gray;">16</sup> הרי היא מצות עשה שבאה אחרי הנזירות, והיא מצות עשה ככל עשין שבתורה, ואין הבעל יכול להפר.<br/>ולפ"ז מדוייק לשון התוספתא כאן: בד"א בתגלחת טהרה, כלומר בה אינו יכול להפר, שהרי נזרק עליה אחד מן הדמים, וכבר הותרה בכל, ואין הבעל מיפר נזירות שכבר עברה, כשיטת הירושלמי, "אבל בתגלחת טומאה יפר, שמיפר לעתיד לבוא" (כגי' ד), שהרי עדיין היא בנזירותה הישנה. וכל ההלכה דנה כאן בשאלה של ניוול האשה, שלא יטעון הבעל אי אפשי באשה מנוולת ויוציאנה, עיין לעיל, שו' 29 ואילך.<sup style="color: gray;">17</sup><br/>ובבבלי אין זכר שגידול שער באשה וחוסר תסרוקת (כלילית) הוא ניוול (עיין מ"ש לעיל ח"ב, סוף עמ' 838, ובבלי תענית י"ג ב'), ומשום זה מוכרחים היו לפרש שהניוול הוא משום איסור ביין.
(ה) <small>38-39.</small> <b>ר' אומ' אף בתגלחת טהרה עד שלא גילחה יפר, שיכול לומר אי איפשי באשה מגולחת. </b>וכ"ה ("רבי") במשנה שבמשניות, במשניות מטיפוס א"י ובבבלי כי"מ, וכן מוכח מסוגיית הירושלמי. אבל במשנה שבבבלי: ר' <b>מאיר</b> וכו'. וכ"ה במיוחס לרש"י, בתוספות, במאירי ובפירוש הרא"ש, ועיין בבלי כ"ח ב' ובגליון שם, ובברית יעקב (בשם ליקוטי חגאונים שמ"כ בגיליון מס' נזיר) למשנתנו (קי"ט ע"ב): ר' <b>מאיר</b> אומר ובו'. נ"א ר' אומר, או ר' יהודה, או ר' יוסי.<br/>ובבבלי כ"ח ב' פירשו שלת"ק אין כאן טענה "אי אפשי באשה מגולחת", משום שאפשר לה לחבוש פיאה נכרית, אבל לתנא שלנו אף פיאה נכרית ניוול הוא, משום זוהמא, ולא ניחא לו. ובירושלמי אין זכר לכל זה. ברם כבר אמרנו לעיל, שורה 36–37, ד"ה והפירוש, ששיטת הירושלמי היא שלת"ק אינו מיפר אחר זריקת דמים, משום שכבר נגמרה נזירותה, ואין הבעל מיפר נדר שעבר (ואפילו לר' אלעזר בן פדת בירושלמי שם הטעם כן, וכל המחלוקת בינו ובין ר' יוחנן היא מהו גמר הנזירות), ואפילו אינו רוצה באשה מגולחת אינו יכול להפר נזירות שכבר עברה, אבל רבי סובר שאפילו אם הותרה בכל, עדיין היא בנזירותה הראשונה, כל זמן שלא קיימה מצות גילוח טהרה, ויכול להפר, משום הטענה של "אי אפשי באשה מגולחת", ואין אומרים לו: הרי היא כבר מותרת בכל איסורי נזיר, ואתה מאי איכפת לך להפר בלי שום עניין.<br/>ורבי סובר שכבר הותרה בכל אחר זריקת דמים, ולפיכך אין כאן אלא טענה של אשה מגולחת, אבל אם היה סובר כחכמים שעדיין עליה איסור עשה בתספורת ובתסרוקת, הרי יש כאן אשה מנוולת ואשה מגולחת,<sup style="color: gray;">18</sup> כמו שהוכיחו בירושלמי פ"ד ה"ה, נ"ג ע"ג.
<h3>הלכה יד</h3>
(א) <small>39-40.</small> <b>מי שנדר בנזיר, והיה שותה יין, ומיטמא למתים, ואחר כך נשאל לחכם והתיר לו, אינו סופג את הארבעים. שהרי חכם עוקר את הנדר מעיקרו. </b>ועיין בבלי שבועות כ"ח א', ובר"מ ספ"ו מה' שבועות. ואעפ"י שאין נשאלין לו עד שינהג איסור כימים שנהג בהם היתר,<sup style="color: gray;">19</sup> הרי אם נשאל הותר בדיעבד, עיין בבלי נדרים כ' א' ובראשונים שם. ועיין תשב"ץ ח"א סי' קנ"ה.
(ב) <small>40-41.</small> <b>אמ' ר' יהודה אם אינו סופג את הארבעים, יספוג מכות מרדות. </b>כעין מה שאמר במשנתנו פ"ד מ"ג. אבל אין ההלכות שוות לגמרי, ובאשה שעברה על נזירותה אחרי שהפר לה בעלה והיא לא ידעה, הרי לא היתה בידה עבירה כלל בשעת מעשה, מה שאין כן בנידון דידן שעבר עבירה בשעת מעשה, אלא שאח"כ הופקעה נזירותו למפרע. ומאידך גיסא, כאן היה בידו להשאל על נזירותו, ואפשר שבשעה ששתה יין היה בדעתו להשאל על נדרו, ונמצא שאין כאן כוונה לעבירה, אבל באשה שהפר לה בעלה והיא לא ידעה, הרי התכוונה לאכול בשר חזיר אלא שעלה בידה בשר טלה, ולפיכך לוקה מכת מרדות לר' יהודה.
<h3>הלכה טו</h3>
(א) <small>41-42.</small> <b>הפריש מעות לנזירותו, לא נהנין ולא מועלין, מפני שהן ראויין לבוא בכולן שלמים וכו'. </b>כל הברייתא מפורשת במשנתנו מעילה פ"ג מ"ב, והובאה בבבלי במכילתין כ"ד ב', מנחות ד' ב'. ופירש"י במנחות שם: לא נהנין מדרבנן. אבל במיוחס לרש"י כאן כ"ד ב' ומעילה י"א א' משמע שאין נהנין מדאורייתא, ודווקא במקצתן, אבל נהנה מכולן מועלין מדאורייתא. ובתוספות (כ"ד ב', ד"ה שלאחר מיתה) נסתפקו בכך, וכתבו: שמא אפילו מדאורייתא אסור, אע"ג דקיימא לשלמים, מידי דהוה אשלמים מחיים, דנהי דמעילה ליכא, איסור דאורייתא איכא. ומדברים כאן שהפריש מעות ואמר אילו לנזירותי (עיין בתוספות כ"ד ב', ד"ה היו לו), וכיון שלא פירש כלום, אם תזדמן לו בהמה שמינה<sup style="color: gray;">20</sup> יביא בכולן שלמים אם ירצה, והשאר יביא מביתו, ולפיכך אין מועלין בהם (תוספות שם, ד"ה מפני). וכל הברייתא נסמכה למשנתנו כאן פ"ד מ"ד: היו לה מעות סתומים וכו'.
(ב) <small>42-43.</small> <b>[מת, מעות סתומין יפלו לנדבה, מעו' מפורשין, דמי חטאת ילכו לים המלה, לא נהנין ולא מועלין, דמי עולה וכו']. </b>כ"ה בד, וכמשנת מעילה פ"ג הנ"ל. ובכי"ע נשמט כ"ז, ואפשר שהסופרים חשבוה לפיסקא ממשנתנו כאן פ"ד מ"ד הנ"ל (אבל שם לא נזכרה מיתה). ובתוספות כ"ד ב', ד"ה יפלו, כתבו שמעות סתומין כאן אינן כמו "המפריש מעות" שברישא, וכאן מדברים שאמר: הללו <b>לקרבנות</b> נזירותי, שאינו יכול להביא מכולן קרבן אחד, דהא קרבנות קאמר. ולעיל שם חילקו בין חי למת, ודווקא בחי אפשר לומר שמא ימלך ויביא בכולן שלמים, אבל אם מת אינו שייך לומר שמא ימלך, וחזקתן שיש בהן חטאת. ועיין בקרן אורה כ"ה א'. ובר"מ פ"ט ה"ד: כיצד הן מעות סתומין, כגון שהפריש מהן קרבנותיו <b>ולא</b><sup style="color: gray;">21</sup> אמר כלום, אבל אם אמר אילו לחובתי<sup style="color: gray;">22</sup> הרי אילו כמפורשין. והוא כאיכא דאמרי בדברי רב אשי כ"ו א', וכפירוש הרא"ש שם: לחובתי יש במשמע לשון חטאת, דאינה באה כי אם חובה (מה שאין כן עולה ושלמים שבאים גם בנדבה). ובמאירי שם: לחובתי, כלומר, לכל הקרבנות שאני חייב, והוא מתוספות שם, ד"ה ולאפוקי.<br/>ובירושלמי פ"ד ה"ד, נ"ג ע"א (שקלים פ"ב ה"ה, מ"ו ע"ד): מתניתא וכו' אילו הן מעות סתומין, כל שדמי חטאת מיתות<sup style="color: gray;">23</sup> מעורבות בהן, ואפילו הפריש דמי חטאות (מיתות)<sup style="color: gray;">24</sup> מתוכן מעות סתומין הן. וחולק על רבא בבבלי כאן כ"ו א'.<sup style="color: gray;">25</sup> ועיין בתוספות שם, ד"ה אמר.<br/>ובתוספתא מעילה פ"א ה"ט: המפריש מעות לנזירותו, לא נהנין ולא מועלין, מפני שהן ראויין להביא בכולן שלמים. במה דברים אמורים בזמן שהיו סתומים, אבל אם מפורשין מועלין בדמי חטאת ובדמי עולה ואין מועלין בדמי שלמים, אם היתה בהמה, מועלין בחטאת ובעולה ואין מועלין בשלמים. מת, היו סתומים יפלו לנדבה, אם היו מפורשין דמי חטאת ילכו לים המלח, דמי עולה ודמי שלמים יקרבו, אם היתה חטאת, תמות, עולה ושלמים יקרבו. ומכאן שמפורשין הם מפורשין ממש. ועיין בדברי רב אשי בבבלי כ"ו א'.<br/>ואמרו בבבלי (כ"ה א') שהלכה היא בנזיר שבמעות סתומין יפלו לנדבה, אעפ"י שדמי חטאת מעורבין בהן,<sup style="color: gray;">26</sup> ונותן אותן לשופר של נדבה<sup style="color: gray;">27</sup> וקרבין עולות לקייץ המזבח, וכדין משנתנו בתמורה פ"ג מ"ד.
(ג) <small>44.</small> <b>[ונאכלין ביום אחד, ואין טעונין לחם]. </b>וכ"ה במשנת מעילה הנ"ל ובמשנתנו כאן פ"ד סמ"ד. ועיין בירושלמי למשנתנו ובגליון אפרים שם. ועיין בצפנת פענח פ"ט מה' נזירות ה"ג. ואשר לזרוע עיין בקרן אורה כ"ד א, ד"ה ולעניין זרוע, ולהלן פ"ד, שורה 53, ד"ה ואינן.
(ד) <small>45-47.</small> <b>אילו לעולתי, והשאר לשאר נזירותי, ומת, דמי עולה יביא עולה, והשאר יפלו לנדבה. אילו לשלמיו, והשאר לשאר נזירותו, ומת, דמי שלמים יביא שלמים, והשאר יפלו לנדבה. </b>ולהלן מעילה פ"א ה"י: דמי עלה יביא עלה (=עולה), מועלין בהן, והשאר יפלו לנדבה ומועלין בהן, אילו לשלמי, והשאר לשאר נזירותי, ומת, דמי שלמים יביא שלמים, מועלין בהן, והשאר יפלו לנדבה, ואין מועלין בהן.<sup style="color: gray;">28</sup> והנכון הוא בד שם: דמי שלמים יביא שלמים, <b>ואין</b> מועלין בהן, והשאר יפלו לנדבה <b>ומועלין</b> בהן. ובבבלי כאן כ"ו ב': דמי עולה יביאו עולה ומועלין בהן, והשאר יפלו לנדבה, ומועלין בכולן, ואין מועלין במקצתן. ובהגהות הגר"א שם הגיה ע"פ התוספתא במעילה (כגירסת ד שם), מפני קושיית הר"ם בתוספות כאן, ד"ה ואין מועלין במקצתן.<br/>ובפ"ט מה' נזירות ה"ז פסק הר"מ: דמי עולה יבאו עולה, והשאר יפלו לנדבה. ובפ"ד מה' מעילה ה"ג פסק: אם אמר אלו לעולתי והשאר לנזירותי, ונהנה בכולן מעל, נהנה במקצתן לא מעל, שאין בדמי שלמים מעילה. ובקרן אורה כ"ו ב' (ד"ה והשאר, ולהלן שם, ד"ה דתניא) פירש שמלשון הר"מ משמע שהכוונה אם <b>לא</b> מת, עיי"ש. ועיין בהר המריה בה' מעילה פ"ד הנ"ל אות י', ודברי המיוחס לרש"י בפירוש הברייתא בנזיר כ"ו ב' קשים מאד להולמן, כפי שמוכח מהמשך הברייתא, עיין מ"ש להלן בסמוך. אבל הר"מ פסק את ההלכה בשלא מת, ולא כיוון לברייתא זו שבבבלי ושבתוספתא. ועיין מ"ש במרומי שדה כ"ו ב', ד"ה תניא.
(ה) <small>47-48.</small> <b>אילו לעולתי ואילו לחטאתי, והשאר לשאר נזירותי, ומת, דמי חטאת ילכו לים המלח, לא נהנין ולא מועלין. </b>ובתוספות כ"ו רע"ב ובפי' הרא"ש שם הסתייעו מן התוספתא כאן שבמת עסיקינן. ולכאורה דבריהם תמוהים, שהרי גם בבבלי שם מפורש "דמי חטאת ילכו לים המלח", ואם בהי עסיקינן למה לא יקריב את חטאתו.<sup style="color: gray;">29</sup> ולהלן מעילה פ"א הנ"ל: אילו לחטאתי, והשאר לשאר נזירותי, ומת, דמי חטאת וכו', והשאר רצה להביא בהן עולה יביא, שלמים יביא, ומועלין בכולן ואין מועלין במקצתן. וכ"ה בד שם. ובירושלמי פ"ד ה"ד, נ"ג ע"ב (שקלים פ"ב ה"ה, מ"ו ע"ד), ולהלן שם, נ"ג סע"ב-רע"ג: אילו לחטאתי והשאר לנזירותי ומת מועלין בכולן ואין מועלין במקצתן. ובד כאן: אלו לחטאתו והשאר לשאר נזירותו דמי חטא' ילכו לים המלח לא נהני' ולא מועלי'. ובבבלי כ"ו ב': אלו לחטאתי, והשאר לשאר נזירותי, דמי חטאת ילכו לים המלח, והשאר יביא חציו לעולה וחציו לשלמים, ומועלין בכולן ואין מועלין במקצתן. וכ"ה בר"מ פ"ד מה' מעילה ה"ג, ועיי"ש פ"ט מה' נזירות ה"ו. וגירסת התוספתא במעילה קשה, שאם רצה להביא בכולם שלמים, למה מועלין בהן, והרי דינו צריך להיות כלעיל, שורה 41–42, ד"ה הפריש. ועיין בתוספות כ"ו ב', ד"ה והשאר, ולעיל שם כ"ו א', ד"ה ולאפוקי.<sup style="color: gray;">30</sup> אבל הר"מ בספ"ה מה' פסולי המוקדשין גרס גם בבבלי כ"ו א': רצה להביא בהן חטאת בהמה יביא, עולת בהמה יביא. ובתוספתא מעילה פ"א הי"א (בכי"ו) מפורש בשניהם: <b>לא</b> יביא (כנוסחאות שלנו בבבלי), וכן היה בתוספתא לפני הראב"ד בהשגות שם ולפני המאירי כ"ו א' (סד"ה חייבי קנין). ועיין בקרן אורה כ"ו ב', ד"ה ואכתי, במרכבת המשנה ובהר המריה בספ"ה מה' פסולי המוקדשין, ובמרומי שדה כ"ו א'.
(ו) <small>48-50.</small> <b>אילו לחטאתי ואילו לעולתי ואילו לשלמיי, ונתערבו, הרי זה לוקח בהן שלש בהמות, בין ממקום אחד בין משלש מקומות, מחלל דמי חטאת על חטאת וכו'. </b>וכע"ז להלן מעילה פ"א הי"ב. והלכה זו, בכל דמי קדשים שונים שנתערבו, להלן זבחים פ"ח ה"ב. ובתוספות ישנים יומא נ"ה ב', ד"ה ונברור (הראשון), הביא הריב"א את כל הברייתא בשם תוספתא מעילה (ושם: בין ממקום אחד בין <b>משנים</b> ושלשה מקומות), וכ"ה בשמו גם בתוספות סוטה י"ח א' (ושם הגירסא כלפנינו). ופסקה הר"מ בפ"ד מה' מעילה ה"ג, ולעניין דמי שאר זבחים בפ"ו מה' פסולי המוקדשין ה"ט. ועיין בתוספות כ"ו א', ד"ה ולאפוקי. והר"מ לא העתיק "בין ממקום אחד בין משלש מקומות", וכוונת התוספתא היא, כנראה, בין שלקח בהן ממקום אחד של התערובות, בין שלקח בהן משלשה מקומות של התערובת לא איכפת לנו בזה, שהרי אומר דמי קרבן זה בכל מקום שהם מחוללים על בהמה זו, ובלבד שלא יתן לבעלים מן המעות עד שיחלל את כולן, כמפורש להלן.
(ז) <small>51.</small> <b>לא יתנם לבעלים עד שיחללם על כולם. </b>וכ"ה להלן זבחים פ"ח ה"ב הנ"ל. ולהלן מעילה פ"א הי"ב הנ"ל: מועלין בכולן ומועלין במקצתן, וכ"ה בר"מ פ"ד מה' מעילה ה"ג הנ"ל, ועיין שם בכ"מ בשם מהר"י קורקוס. ועיין מ"ש בזה הנצי"ב בשו"ת משיב דבר ח"א סי' ל"ד. וברור שלא יתן לבעלים עד שיחלל על כולם, שהרי אם קנה בהמה, ואמר דמי חטאת בכל מקום שהן מחוללין על בהמה זו, עדיין נשארו בתערובת דמי עולה ודמי שלמים, ואינו יכול ליתן לבעלים מדמי התערובת, שמא נותן לו דמי עולה, או דמי שלמים (שאף מהם אסור ליהנות לכתחילה). ולפיכך אינו נותן לבעלים עד שחילל את כל המעות על הבהמות, וכל הדמים הן חולין.
<h3>הלכה טז</h3>
(א) <small>51-52.</small> <b>בית שמאי אומ' אין אדם מדיר את בנו בנזיר, ובית הילל אומ' מדיר. </b>להלן עדיות פ"ב ה"ב: עשרים וארבע דברים מקולי בית שמאי ומחומרי בית הלל, בית שמאי אומרין אין אדם מדיר את בנו בנזיר, ובית הילל אומ' אדם מדיר את בנו בנזיר (כ"ה שם בכי"ע), וכן הוא בירושלמי כאן פ"ד ה"ו, נ"ג ע"ג. ובספרי נשא פי' כ"ב, עמ' 26: <b>[לנדור נדר נזיר להזיר]</b>, ר' יהושע בן קרחה אומר להזיר אף את אחרים. ובבבלי כ"ח סע"ב ואילך (סוטה כ"ג ב') אמר ר' יוחנן שהלכה היא בנזיר, וריש לקיש אומר (כ"ט א') שהוא משום חינוך עיי"ש. וסתם משנתנו כאן (פ"ד מ"ו) ומשנת סוטה (ספ"ג) היא כבית הלל.
(ב) <small>52-53.</small> <b>הידירו כשהוא קטן, גילח, או שהביא שתי שערות, בטלה הימנו נזירות אביו. </b>במשנתנו פ"ד מ"ו לא נתבאר אלא שאם גילח בטלה ממנו נזירות, אבל לא נזכר שם שאם הביא שתי שערות בטלה ממנו נזירות אביו. ומדברי המיוחס לרש"י ל' רע"א משמע שאם הזירו אביו כשהוא קטן לא פקעה ממנו נזירות אביו.<sup style="color: gray;">32</sup> וכן מפורש ברע"ב סוטה ספ"ג: וחלה נזירותו עליו, ואפילו לכשיגדיל. וכבר הביאו בתוספות כ"ח ב', ד"ה ואין, בפי' הרא"ש כ"ח ב', ל' א', נימוקי רבינו עזריאל, הוצ' הר"נ זק"ש, עמ' נ"ח, ד"ה שהדירו (ועיין לעיל שם, סד"ה עד) ומאירי כ"ח ב' (במשנה), סד"ה האיש, כ"ט א', ד"ה כבר, כ"ט ב', ד"ה זהו, את התוספתא כאן. שמפורש בה ששתי שערות מפקיעות את נזירות האב, וכן מוכח מן הירושלמי כאן פ"ד ה"ו, נ"ג ע"ג, שנביאו להלן.<sup style="color: gray;">33</sup><br/>ובבבלי כ"ט ב': עד מתי מדיר את בנו, עד שיביא שתי שערות דברי רבי, רב יוסי בר' יהודה אומר עד שיגיע לעונת נדרים. ומוכח מן הירושלמי פ"ד ה"ו, נ"ג ע"ג, שהמחלוקת היא אימתי נפקעת הנזירות,<sup style="color: gray;">34</sup> אבל להזירו מתחילה כולי עלמא מודים שאינו יכול משהגיע לעונת נדרים. ומדברי התוספות כ"ח ב', ד"ה ואין, משמע שפירשו מחלוקת זו אף בבבלי לעניין הפקעת נזירות אביו (קרן אורה כ"ח ב', ד"ה והך פלוגתא). ובתיו"ט סוטה ספ"ג כתב שאף דעת הר"מ היא שאם הביא שתי שערות נפקעת ממנו נזירות אביו, עיין בלשון הר"מ בפ"ב מה' נזירות סהט"ו. ובפיה"מ למשנתנו (הוצ' הר"י קאפח): והזמן שקיימין בו מעשה האב כשמחייב את בנו בנזירות הוא עד שיביא שתי שערות, ואעפ"י שכבר עבר עונת נדרים וכו', כיון שלא הביא שתי שערות מדירו בנזיר וכו'. ואין כאן רמז להפקעה. ועיין בקרן אורה הנ"ל.
<h3>הלכה יז</h3>
(א) <small>53-56.</small> <b>אימתי אמרו האיש מגלח על נזירות אביו, בזמן שנזר בחיי אביו, אבל נזר לאחר מיתת אביו, אין מגלח על נזירות אביו, דברי ר' יוסי ור' אלעזר ור' שמעון, ר' מאיר ור' יהודה אומ' בין כך ובין כך אין מגלח על נזירות אביו. </b>ונמחקה המלה "ור' שמעון" (ע"י נקודות). ובתוך השורה נוספה וי"ו, כלומר, קרי: ור' מאיר. ובד הגירסא היא: דברי ר' מאיר, ר' יהודה ור' יוסי ור' ישמעאל (צ"ל: שמעון, כגי' כי"ע שנמחקה) או' בי' כך וכו'. וכגי' כי"ע, אחרי התיקון, הביא רבינו עזריאל בנימוקיו בספ"ד בשם התוספתא, וכן היה לפניו בברייתא שבבבלי שם. וכ"ה בכי"מ שם בשם "לישנא אחרינא". ועיין מ"ש להלן.<br/>ובמשנתנו פ"ד מ"ז: מי שהיה אביו נזיר והפריש מעות סתומים על נזירותו, ומת, ואמר הריני נזיר על מנת שאגלח על מעות אבא, אמר ר' יוסי הרי אלו יפלו לנדבה, אין זה מגלח על נזירות אביו, איזהו שמגלח על נזירות אביו, מי שהיה הוא ואביו נזירים, והפריש אביו מעות סתומים לנזירותו, ומת, זהו שמגלח על נזירות אביו. כ"ה בנוסחאות שבידינו, וכן גרס במיוחס לרש"י ובנימוקי רבינו עזריאל. וכ"ה בהוצאות שלפנינו בבבלי כ"ז ב'. ובקרן אורה שם, ד"ה תוס' בד"ה ואינו יוצא, סיים שמסוגיית הגמרא להלן שם "כמעט ראיח מכרחת היא לגירסת רש"י". ונזהר רבינו וכתב "במעט", עיי"ש בתוספות כ"ז סע"ב, ד"ה ה"ג אבל יוצא במעות. ולנוסחא זו אין אדם נוזר לאחר מיתת אביו על מעות סתומין שהניח האב, ואימתי מגלח על נזירות אביו, בשעה שהיו הוא ואביו נזירים, וכבר נתחייב בקרבן נזיר בחיי האב, רשאי לגלח על מעות סתומין שירש מאביו, שכן הלכה היא בנזיר.<br/>וגירסא זו במשנתנו מקויימת גם על ידי סוגיית הירושלמי (ספ"ד, נ"ג ע"ג) שאמרו שם: מאי טעמא דר' יוסי, קרבנו לה' על נזרו שיקדום קרבנו לנזרו, ולא שיקדום נזרו לקרבנו, וצ"ל להפך, כמו שהגיהו המפרשים ע"פ המקבילות. הרי לך ברור שלר' יוסי אינו מגלח על נזירות אביו אם נזר לאחר מיתתו, וכבר העיר על כך בקרן אורה ל' א', ד"ה והר"ר עזריאל.<br/>אבל בבבלי ד"ו רפ"ב, ל' ב'<sup style="color: gray;">35</sup> נכפלה המשנה שוב, והגירסא שם: כיצד, מי שהיה הו' ואביו נזירים וכו', שאין זה מגלח על נזירות אביו, מי שהי' אביו נזיר וכו'. וכע"ז בתוספות ל' א', ד"ה האיש, והם מעידים: ה"ג בפירוש קדמונים (אבל מודים שבהרבה ספרים הגירסא להפך), וכ"ה במאירי למשנתנו (ואף הוא מעיר: ויש גורסים משנתנו בהפך) ובפי' הרא"ש ל' א', ובבבלי כ"ז ב' בכי"מ. ובפי' הרא"ש כ"ז ב' הכריע כגירסא זו, וכתב: גירסא זו עיקר, דמסתברא למימר דנאמר הלכה היכא דתחלת קבלת נזירותו היתה על סמך מעות אביו, אבל אם בחיי אביו היה נזיר, כבר הוזקק להביא קרבנות משלו.<br/>נמצאנו למדים שלכל הגירסאות שנה ר' יוסי במשנתנו ברישא "אינו מגלח" ובסיפא "מגלח", אלא שמחלוקת הגירסאות היא מי מגלח ומי אינו מגלח. ובבבלי ל' ב' שאלו אם תימצי לומר שהחכמים חולקים על ר' יוסי, על מה חולקים "ארישא, או אסיפא"? והואיל ולכל הנוסחאות אנו גורסים במשנתנו ברישא "אינו מגלח", ובסיפא "מגלח" הרי מסתבר שאם חולקים על הרישא (ובסיפא מודים), אדם מגלח על נזירות אביו בין שנזר בחיי אביו ובין שנזר אחר מיתתו, ואם חולקים על הסיפא (וברישא מודים) אין אדם מגלח על נזירות אביו כלל, ואין מודים בהלכה זו בנזיר שאדם מגלח על נזירות אביו.<sup style="color: gray;">36</sup> וכן פירשו<sup style="color: gray;">37</sup> בתוספות, בפי' הרא"ש ובפי' רבינו עזריאל. וכן יוצא מדברי המאירי למשנתנו והרמב"ם בפ"ח מה' נזירות הט"ו שפסקו שבשניהם מגלח, משום שהחכמים חולקים על הרישא, ובסיפא מודים (ולהלן נעתיק את פשיטות הבבלי). אבל במיוחס לרש"י פירש שאם החכמים חולקים על הסיפא, הכוונה שהם חולקים אף על הסיפא, והם סוברים להפך, שבסיפא אינו מגלח וברישא מגלח (ולפי זה כולם מודים בהלכה היא בנזיר), וכן מוכח בירושלמי בסוף פירקין, כמו שהעיר בשי"ק שם, ד"ה אשכחית אמר.<br/>ובבבלי ל' ב' הביאו ברייתא ששנתה דברי ר' יוסי בסדר הפוך ממשנתנו, והיינו ברישא "מגלח" ובסיפא "אינו מגלח"<sup style="color: gray;">38</sup> (כסדר התוספתא כאן), ועל הסיפא אמרו: ר' אליעזר ור' מאיר ור' יהודה אמר' זהו שמגלח על מעות אביו. ומכאן שהם חולקים על הרישא של משנתנו (לפי גירסת המשנה), ובשניהם מגלח.<sup style="color: gray;">39</sup> ונוסחא זו מתנגדת למסורת התוספתא לכל נוסחאותיה.<br/>אבל בכי"מ שם: ל' א' (=לישנא אחרינא) בזמן שנזר בחיי אביו, אבל נזר לאחר מית' אביו אין מגל' על נזירו' אביו דב' ר' יוסי, ר' אלע' ור' מאיר ור' יהוד' או' בין בך ובין כך אין מגל' על נזירו' אביו. וכן מביא ר' עזריאל שם בשם הבבלי והתוספתא, אבל מוסיף: וברוב ספרים גרסי' גי' אחרת, ואינו עיקר, דהכי מוכח בתוספתא כדפרישית. ולפי גירסא זו פשטו בבבלי שהחכמים חולקים על הסיפא של משנתנו ובשניהם אינו מגלח על נזירות אביו. וכל המשא והמתן בבבלי שם הוא לדברי ר' יוסי גרידא, והחכמים כופרים בהלכה שאדם מגלח על נזירות אביו. והגר"א ז"ל מחק את המלה "אין" בתוספתא. ושמא צ"ל: <b>אדן</b> (במקום: אין) מגלח וכו'.
(ב) <small>56-58.</small> <b>ואימתי אמרו האיש מגלח על נזירות אביו, בזמן שהניח אביו מעות סתומין לנזירותו, ומת, אבל אם הניח מעות מפורשין וכו'. </b>וכן בברייתא שבירושלמי פ"ד ה"ד, נ"ג ע"ב, ושבבבלי כ"ז סע"ב (כריתות כ"ז ב'): שהרי אדם מגלח על מעות אביו בנזירות בזמן שהן סתומין, ולא <b>בזמן שהן מפורשין</b>. וכן יוצא מלשון משנתנו ספ"ד. ואם הניח מפורשין דינו כמשנת מעילה פ"ג מ"ב, וכלעיל, שורה 43. ודווקא אם הניח סתומין, הלכה היא בנזיר שיפלו לנדבה, והלכה היא בנזיר שבנו מגלח עליהם.
(ג) <small>58.</small> <b>או בהמה, אין מגלח על נזירות אביו. </b>וכן בברייתא הנ"ל בירושלמי ובבבלי: אין אדם מגלח על בהמת אביו בנזירות. וכן אמר רב בירושלמי הנ"ל ובבבלי כ"ו ב' שבהמה היא כמפורשת. ואמרו בבבלי שלא אמרו כן אלא בבהמה תמימה, אבל בעלת מום הרי היא כסתומה. ובירושלמי שם (נ"ג רע"ג) נחלקו אמוראים בהפריש שור (שאינו ראוי לקרבן נזיר) אם דינו כהפריש בהמה, או כהפריש מעות, ועיין בתוספות כ"ו ב', ד"ה אבל, ובשי"ק בירושלמי שם, ד"ה הפריש.
<h3>הלכה יח</h3>
(א) <small>58-60.</small> <b>מי שנדר בנזיר ונשאל לחכם ואסרו, בית שמאי אומ' מונה משעה ששאל, ובית הילל אומ' מונה משעה שהיתיר. </b>ואף בקג"נ מראים השרידים כגי' כי"ע. ובד: משעה שנדר. ובירושלמי פ"ה ה"ד, נ"ד ע"א: משעה שנזר. ופירשוה שם שאין כאן וודאי שגלגל (=שזלזל)<sup style="color: gray;">40</sup> בנזירותו. אלא מכיוון שהיה דעתו להשאל עליה סוברים בית שמאי שבוודאי זלזל<sup style="color: gray;">41</sup> (ולא נזהר באיסורי היוצאים מן הגפן), וב"ה סוברים "אילו גלגל לא היה נשאל".<br/>ולפ"ז סתם משנתנו פ"ה מ"ג כבית הלל. אבל בבבלי (ל"ב א') מוכח שלא ידעו את הברייתא שלנו, עיין בקרן אורה שם. ושמא גירסתינו נכונה, אלא שצ"ל: כשעה (במקום: משעה) שהיתיר, כימים שוויתר על נדרו (עיין מ"ש לעיל, עמ' 466, הע' 5) ושתה יין (כבבלי, בניגוד לירושלמי), ושאר הימים שלא שתה בהם יין עולין לו, וכמסקנת הבבלי.
(ב) <small>60-61.</small> <b>נשאל לחכם והיתירו, אילו ואילו מודים שאם היתה לו בהמה מפורשת תצא ותרעה בעדר. </b>וכן מפורש במשנתנו פ"ה מ"ג. ופירשו בתוספות ל"א א', ד"ה מי, ול"א ב', ד"ה נשאל, שהחכם התירו, היינו שאמר לו שלא נדר בלשון טוב, ולא חלה עליו נזירות אפילו רגע אחד, ולפיכך אפילו בית שמאי שסוברים (במשנתנו רפ"ה) שהקדש בטעות הוי הקדש, מודים כאן בשלא קיבל עליו נזירות בלשון המחייבת נזירות שאין כאן כלום. ועיי"ש בתוספות להלן, ד"ה אמרו להם. ועיין מ"ש בתוספות ל"ב ב', ד"ה ואם, ושם דבריהם קשים.<br/>ובירושלמי פ"ה ה"א, נ"ד ע"א: תמן את אמר תצא ותרעה בעדר, וכא (כלומר במשנתנו רפ"ה) את אמר הכין<sup style="color: gray;">42</sup> (כלומר, שהקדש טעות הקדש). א"ר יוסי בי ר' בון תמן לנזירות נשאל, מכח נזירות יצאו קרבנותיו לחולין. ואף שב"ש סוברים (במשנתנו בסוף פירקין) שאף נזירות בטעות חלה, היינו דווקא שנתכוין לנזירות אלא שטעה מחמת דבר אחר, אבל אם טעה שלא נתכוין ליזור כלל, אף ב"ש מודים בכך, מה שאין כן בהקדש, עיין בירושלמי פ"ה רה"א, נ"ג ע"ד, וכר' ירמיה שם. ונראה שבנזירות שאינה חמורה כהקדש מודה לר' יוסי. ולפ"ז אין ב"ש חולקים על המעשה בשמעון בן שטח<sup style="color: gray;">43</sup> שמצא פתחים לנזירים והתירם, ויש שאלה לנזירות, שלא כבבלי ט' א'. ועיין בבלי ל"א א'-ב'.
(ג) <small>61.</small> <b>זו טעות טעה נחום המדי כשפתח בנדר. </b>וכ"ה בקג"נ. ובד: כשפתחו בנדר, וצ"ל: כשפתחן בנדר. ובמשנתנו פ"ה מ"ד: מי שנדר בנזיר והלך להביא את בהמתו ומצאה שנגנבה, אם עד שלא נגנבה בהמתו נזר, הרי זה נזיר, ואם משנגנבה בהמתו נזר, אינו נזיר. וזו טעות טעה נחום המדי כשעלו נזירין מן הגולה וכו'. ובירושלמי כאן ה"ה, נ"ד, ע"א, מוכח שפירשו את הרישא שאינו נזיר כלל, ואינו צריך שאלה, אבל בסיפא צריך שאלה. ולפ"ז אפשר לומר שאין הכרח כלל לפרש שיש כאן נולד, וגניבה מצויה היא לא פחות מגזילת המלכות (עיין ירושלמי נדרים פ"ט, ה"ג, מ"א ע"ג). ואם נניח כן הרי משמע מלשון משנתנו ("וזו טעות") שנחום המדי טעה ואמר להם שאין הנדר חל כלל, דומיא דהלך להביא את בהמתו ומצאה שנגנבה מכבר, וכפירוש הירושלמי שם שנזר על בהמה זו, והרי גם הנזירים נזרו על דעת שיקרבו קרבנות בבית המקדש, והתיר להם בלי פתח. וכן באמת פירש הר"מ בפיה"מ כאן. ולפיכך פירשה התוספתא (שלא כפירוש הנ"ל) שטעותו היתה "כשפתחן" בפתח, והטעות היתה שפתח בנולד, ו"זו טעות" דבוקה למטה למה שאמרו להלן במשנתנו. וכן בירושלמי כאן (ה"ה, נ"ד סע"א, נדרים פ"ט ה"ב, מ"א ע"ג): זו טעות טעה נחום איש המדי. מה טעה? שפתח להם בנולד, כלומר, ולא שאמר להם שנדרו בטעות ואין כאן נדר כלל, כמשנת נדרים פ"ט מ"ג, עיין בירושלמי ובבבלי שם ס"ה א'. ועיין מ"ש ידידי הגר"מ סאוויצקי בספרו בריכת ירושלים סי' ד', פלג ב'. ועיין עכשיו בפיה"מ חוצ' ר"י קאפח, עמ' קפ"ב, ובפיה"מ נדרים פ"ט, הוצ' הנ"ל, עמ' קמ"ה (ובהע' 3 שם), ועמ' קמ"ו (ובהע' 6 שם). ועיין מאירי נדרים ס"ד א', הוצ' ר"א ליס, עמ' רל"ז.
(ד) <small>61-63.</small> <b>היו מהלכין בדרך, ואחד בא כנגדן, אמ' אחד הריני נזיר שזח פלוני, ואחד אומ' הריני נזיר שאין זה איש פלוני וכו'. </b>כל הבבא במשנתנו פ"ה מ"ה. ופירש במיוחס לרש"י (ל"א ב') שהראשון טען שאינו איש פלוני, ואמר הריני נזיר אם זה פלוני, והשני טען להפך, שזהו איש פלוני, ואמר הריני נזיר אם אינו הוא וכו'. וכן פירש הר"מ בפ"ב מה' נזירות ה"ח<sup style="color: gray;">44</sup> (ועיין בפיה"מ). אבל עיין בתוספות שם ומ"ש בקרן אורה ל"ב ב', ד"ה במשנה. ועיין מ"ש להלן.
(ה) <small>63.</small> <b>הריני נזיר שאחד מכם נזיר וכו'. </b>וכ"ה במשנתנו הנ"ל, והכוונה שהשלישי אמר כן לשנים הראשונים, כמו שפירשו רוב הראשונים. אבל במאירי פירש שהוא עניין בפני עצמו, והיינו ראה שסיעת בני אדם הולכת ואחד בא כנגדן וכו', וכן פירש הר"מ להלן את משנה ז', ובקרן אורה ל"ב ב', ד"ה הרתיע, דייק מלשון פיה"מ להר"מ כאן שאף במשנתנו פירש שהוא עניין בפני עצמו, וכמו שמפורש במאירי הנ"ל, עיי"ש.
(ו) <small>65.</small> <b>ובית הילל אומ' אינו נזיר אלא ממי שלא נתקיימו דבריו. </b>צ"ל: מי וכו', כגי' ד וקג"נ. וכ"ה במשנתנו הנ"ל. ואמרו עליה בבבלי ל"ב סע"ב: מי שלא נתקיימו דבריו, אמאי הוה נזיר. אמר רב יהודה אימא מי שנתקיימו דבריו. אביי אמר כגון דאמר אי נמי לאו פלוני הוא איהוי נזיר. ועיין הפירוש המחודש במאירי שם.<br>אבל בירושלמי פ"ב ה"ב, נ"א סע"ד: כיני מתניתא מי שלא נתקיימו דבריו (וכצ"ל בספ"ה שם,) לשון <b>הפוך</b> (כצ"ל שם, כמו שהוא בספ"ה) הוא וכו', עיין מ"ש על כ"ז לעיל ח"ב (בכורים) עמ' 835 ואילך.<br>וכבר נתבאר שם שהביטוי "שזה איש פלוני" יכול להתפרש בשתי פנים, והכל לפי העניין. ואם הנודר טען שפלוני הוא ראובן, ואומר הריני נזיר שזהו ראובן, כוונתו: הריני נזיר אם אין היא אמת שזהו ראובן, דוגמת שבועת ר' טרפון באהלות רפט"ז ועוד: אקפח את בני שזו הלכה מקופחת, והכוונה היא אם אין זו אמת שהלכה מקופחת היא, עיין מש"ש. ואם הנודר טוען שפלוני אינו ראובן, ואמר: הריני נזיר שזהו ראובן, כוונתו הריני נזיר אם הוא ראובן. ובשני המקרים איננו רוצה להיות נזיר. ולבית הלל אינו נזיר אלא מי שלא נתקיימו דבריו הראשונים, טענתו הראשונה. ואם טען שהוא ראובן, ואמר הריני נזיר שזהו ראובן (כלומר, אם אינו אמת שזהו ראובן) ונמצא שמעון הרי הוא נזיר, מפני שלא נתקיימו דבריו. וכן אמר רבן שמעון בן גמליאל (לעיל נדרים פ"א, שורה 12 ואילך): שנים שהיו נודרין זה כנגד זה וכו', כל שבטלו דבריו אסור. ועיין מ"ש מהרי"ן אפשטין במבוא לנוה"מ, עמ' 332 ואילך, ומ"ש לעיל ח"ב, עמ' 835 ואילך. ועיין לעיל, הערה 44. ועיין מ"ש הר"ח אלבק בהשלמותיו למשנה, עמ' 375.
(ז) <small>66.</small> <b>ויביאו קרבן בשותפות. </b>ופירש בקרן אורה שפיסקא זו דבוקה למשנתנו פ"ה מ"ו: הרתיע לאחוריו אינו נזיר. ר' שמעון אומר יאמר אם היה כדברי הריני נזיר חובה, ואם לאו הריני נזיר נדבה (כשיטתו בפ"ב מ"ח). ואמרו בבבלי (ל"ד א') שת"ק של משנתנו הוא ר' יהודה דכרי (לעיל פ"ב, שורה 18), ולפיכך אינו נזיר כלל, ואפילו ספק נזיר אינו. אבל התנא של התוספתא סובר שהוא ספק נזיר, ושניהם מביאים קרבן אחד בשותפות, ומתנים שהקרבן הוא של הנזיר שביניהם, ואינם מגלחים (משום ספק הקפת הראש), ואחרי זריקת הדמים הותרו ביין ובטומאה ובתגלחת, ואינם מקיימים את מצות תגלחת טהרה כדין. ור"ש אעפ"י שהוא מתיר קרבן שותפות (עיין במשנת כריתות פ"ה מ"ד ואילך), מכל מקום כאן יש לו תקנה שיהא מותר לגלח כדינו, ע"י תנאי.<br>ובירושלמי שאלו על משנתנו הנ"ל, למה אינו נזיר כשהרתיע לאחוריו, והרי ממה נפשך אחד מהם נזיר, ראובן הוא נזיר, שמעון הוא נזיר, "אלא כי נן קיימין, בשזה אומר ראובן וזה אומ' שמעון, הרתיע לאחוריו אינו לא ראובן ולא שמעון, אינו נזיר". כלומר, ומשום כך הוא ספק נזיר (קרן אורה ל"ב ב', ד"ה הרתיע).
(ח) <small>66-67.</small> <b>ר' יהודה או' משום ר' טרפון אין אחד מהן, לפי שלא ניתנה נזירות אלא להפלאה. </b>ר' יהודה משום ר' טרפון חולק על בית הלל לעיל, וסובר שאין אחד מהם נזיר, ואפילו זה שלא נתקיימו דבריו. ובמשנתנו פ"ה מ"ה: ור' טרפון אומר אין אחד מהם נזיר, ובאר ר' יהודה את דבריו, עיין בפי' הרא"ש ל"ד א'. והברייתא שלנו הובאה בבבלי כאן ל"ד א', ס"ב א', עירובין פ"ב א', חגיגה י' א', נדרים י"ט ב', כ"א א', סנהדרין כ"ח א'. ובבבלי כאן (ל"ד א') מוכח שדברי ר' יהודה דכרי (לעיל פ"ב, שורה 18) לחוד ודברי ר' יהודה משום ר' טרפון לחוד, עיין בתוספות שם, ד"ה אלא. ובירושלמי כאן בסוף פ"ה הביא את התוספתא כאן, והוסיף: הדא היא דר' יודה אמר (משנת טהרות פ"ד מי"ב) ספק נזירות מותר. ועיין מ"ש לעיל פ"ב, שורה 14, סד"ה הריני נזיר שיהא לי בן.
(ט) <small>67-68.</small> <b>אמ' ר' יוסי, אומ' היו בית שמאי באו' הריני נזיר שזה יוסף ונמצא יוסף, שזה שמעון ונמצא שמעון, שהוא נזיר. </b>כבר נתפרש לעיל, שורה 65, ד"ה וכבר, שאם אחד טוען שזה יוסף, ואומר הריני נזיר שזה יוסף, כוונתו: הריני נזיר אם אין האמת כדבריי שזהו יוסף, ואינו רוצה להיות נזיר אלא דווקא אם טעה והוא אינו יוסף, עיין מש"ש. וכאן מוסיף ר' יוסי ואומר שלב"ש הוא וודאי נזיר אפילו אם נתקיימו דבריו וכוונתו, שאמר הריני נזיר שזה יוסף ונמצא יוסף, ושלא כבית הלל שאמרו לעיל: אין נזיר אלא מי שלא נתקיימו דבריו. ועיין מ"ש הר"ח אלבק הנ"ל, עמ' 375.
(י) <small>68-69.</small> <b>ראה אנדרגינוס, וא' הריני נזיר שזה איש, ואחד אומ' הריני נזיר שאין זה איש וכו'. </b>עיין לעיל בכורים פ"ב, עמ' 290 ואילך, ומש"ש, עמ' 843. ועיין בספר "רב נסים גאון" להר"ש אברמסון, סוף עמ' 299 ואילך. ובמשנתנו ספ"ה נשנו הדברים הללו, ובמקום "אנדרוגינוס" נתנו שם דוגמא "כוי", כעין משנת בכורים ספ"ב ותוספתא הנ"ל שם. ופירש במיוחס לרש"י שמשנתנו כבית שמאי, אבל בסוף פירקין הביא בשם המורה שמשנתנו היא כבית הלל, ובכוי שעצם מינו הוא ספק, אף הם מודים, שכל אחד הכניס את עצמו לספק נזירות. וכע"ז בתוספות ל"ג א', ד"ה ראה,<sup style="color: gray;">45</sup> ובפי' הרא"ש ל"ד א'. ובפיה"מ להר"מ פירש שכולם נזירים ודאיים,<sup style="color: gray;">46</sup> משום שבכוי יש דרכים ששוה לחיה, לבהמה, לשניהם, ולא לאחת מהן, עיין בקרן אורה ל"ד א', ד"ה משנה, וד"ה אבל. ואותה המחלוקת שייכת גם לאנדרוגינוס, עיין ר"מ פ"ב נזירות הי"א. ולפ"ז הברייתא כאן כבית הלל. ועיין מ"ש להלן בסמוך, ד"ה וכולם.
(יא) <small>72.</small> <b>ששניכם נזירין. </b>וכ"ה במשנתנו בסוף פ"ה במשניות מטיפוס א"י, ובד' נפולי. ובהוצאות הרגילות, ובמשנה שבבבלי חסרות מלים אילו.
(יב) <small>72-73.</small> <b>וכולם מונין לתשע נזירות. </b>וכ"ה בירושלמי בסוף פירקין. ושאלו: והא אינון עשר, אי אפשר שלא נתקיימו דברי אחד מהן. והכוונה למי שאמר "הריני נזיר שאין אחד מכם נזיר", עיין בקרן אורה בסוף פירקין ובתוספות ר"ע איגר במשניות ספ"ה. וממשיך הירושלמי: אמר ר' יסא דבית שמאי היא, דבית שמאי אומר הקדש טעות הקדש. והכוונה, כנראה שמשנתנו (וכן הברייתא כאן) שנתה בבא אחת אליבא דבית שמאי, אבל להלכה אין כאן אלא תשע נזירות, וכבית הלל. ועיין בבלי ל"ד א'.
<h2>פרק ד</h2>
<h3>הלכה א</h3>
(א) <small>1.</small> <b>נזיר שאכל מכל האסורין לו. </b>ברש"י מנחות מ"ח ב', ד"ה ושאר: בתוספתא דנזיר בפ' נזיר שאכל <b>אח'</b> מכל האיסורין. אבל באו"ז ח"ד, ע"ז סי' רע"ד, ל"ו ע"ג: תניא בתוספתא דנזיר בפרק נזיר שאכל מכל האסורין לו. ובד: נזיר שאכל כל האסורין וכו'. והנכון כלפנינו, והפירוש הוא כגירסת רש"י הנ"ל.
(ב) <small>1-2.</small> <b>ושתה מכל האסורין לו, בהתראה אחת אינו חייב אלא אחת. </b>המלים "ושתה מכל האיסורין לו" חסרות בד, אבל כן מעתיקים בשם התוספתא גם בס' הפרדס ריש ה' פסח, הוצ' עהרענרייך, מ"א ע"א, בסי' רש"י ה' פסח סי' שס"ו, עמ' 178, איסור והיתר לרש"י ה' פסח סי' ט"ו, עמ' 5, ס' האורה שם סי' כ"ט, עמ' 187, מחז"ו סי' ט"ו, עמ' 258, מנהיג ה' פסח סי' ל"ז, ע"ט ע"א, או"ז ח"ב סי' רנ"ו (בפירוש אלקי הרוחות לר"ש מפלייש), נ"ט ע"ב, ס' מנוח ה' חמץ ומצה פ"ה, ט"ז ע"א. ועיין במשנתנו פ"ו מ"ד, ומ"ש להלן, שו' 6–8, ד"ה ר' אלעזר.
(ג) <small>2.</small> <b>מתרין בו ואכל וכו'. </b>עיין משנתנו הנ"ל ומ"ש במקום הנ"ל.
(ד) <small>3.</small> <b>וכמה שיעורן בכזית. </b>במשנתנו פ"ו מ"א: ואינו חייב עד שיאכל מן הענבים כזית, משנה ראשונה עד שישתה רביעית יין. ופירש רש"י (סוכה ו' א')<sup style="color: gray;">1</sup> שלמשנה ראשונה אף אכילה ברביעית. וכן פירש הרע"ב במשנתנו. אבל להלן (שורה 5–6, ד"ה ר' אלעזר) נראה שמן התוספתא והירושלמי מוכח כפירוש רבינו תם<sup style="color: gray;">2</sup> שבאכילה אף משנה ראשונה מודה ששיעורה בכזית. והתוספתא שלנו הובאה ברשב"א עירובין ד' א', ד"ה גפן, ובאו"ז ע"ז סי' רע"ד, ל"ו ע"ג, ובראשונים הנ"ל.
(ה) <b>וכולן מצטרפין בזית. </b>בד: בכזית, וברוב הראשונים הנ"ל: לכזית. ובמשנתנו רפ"ו: וכל היוצא מן הגפן מצטרפין זה עם זה. ובספרי נשא ריש פי' כ"ד, עמ' 29: מכל אשר יעשה מגפן היין, בא הכתוב ללמדך שאם אכל כזית מכולם שהוא לוקה את הארבעים. וכע"ז בבבלי ד' א', ל"ז סע"ב, ועיין גם בירושלמי פ"ו ה"א, נ"ד סע"ג. ולהלן מעילה פ"א הכ"ט: כל האיסורין בנזיר מצטרפין זה עם זה לכזית. ואין להוכיח מלשון המקורות הנ"ל שאף אכילה ושתייה מצטרפין,<sup style="color: gray;">3</sup> ואפשר שלא חששו לפרט, והכוונה למיני אכילה גרידא, ואכילה ושתייה אין מצטרפין, אעפ"י ששיעורם שוה, למשנה אחרונה, עיין להלן כריתות פ"ב ה"ג ומ"ש לעיל ח"א, עמ' 398, וח"ד עמ' 483, שורה 53, שם, עמ' 815, שורה 14.<br/>ואם צרף מכולן כזית לוקה משום כל אשר יעשה מגפן היין, ואפילו לרבא אין כאן לאו שבכללות, הואיל ואינו לוקה אלא על לאו זה גרידא, עיין מ"ש בקרן אורה ל"ח ב', סד"ה רבא. ושאלת הירושלמי פ"ו ה"א, נ"ה ע"א (לעניין צרופי יין ביין, ענבים ביין וכו') היא בהתרו בו משום משרה גרידא. ומדברים כאן באכל את האיסורין בזה אחר זה (בכדי אכילת פרס) שאם אכלן בבת אחת, הרי גם היתר מצטרף לאיסור, כמו שאמרו בבבלי ל"ז סע"ב. ועיין היטב בירושלמי פ"ו ה"א (קרוב לסופה), נ"ה ע"א, ועיי"ש בשי"ק, ד"ה והוא דשרייה, והנכון הוא בס' ניר להלן שם ש"הדא דאת אמר בשלא התרו בו משום משרה" כוונתו שבזה צריך כזית יין, אבל כשהתרו בו משום משרה אין צורך בכזית יין. ולפ"ז אין היתר מצטרף לאיסור אלא אם יש כאן משרה.
(ו) <b>היין והחומץ כיוצא בהן, כיצד הוא וכו'. </b>וכ"ה בראשונים הנ"ל. ומפשוטה של לשון משמע ששעורי היין והחומץ הם כיוצא בהן של שאר איסורי נזיר, ואף שהם משקין שיעורן בכזית, ולפיכך אומר: כיצד הוא עושה, כלומר, כיצד משערין משקין בכזית. וכל ההלכה היא לפי המשנה האחרונה (עיין מ"ש להלן, שורה 5–6, ד"ה ר' אלעזר), ובין אכילה ובין שתייה שיעורן בכזית, עיין מ"ש לעיל בסמוך, שורה 3, סד"ה וכולן.<br>ועיין במיוחס לרש"י בריש פירקין, בקרן אורה ל"ח ב', ד"ה וראיתי בדברי הרמב"ם, ובצפנת פענח פ"ה מה' נזירות ה"ט.
(ז) <small>3-4.</small> <b>כיצד הוא עושה, מביא כוס מלא יין, מביא זית איגורי נותן לתוכו וכו'. </b>כלומר, כיצד משערין משקין כשיעור זית וכו'. והתוספתא הובאה באו"ז ע"ז וברשב"א עירובין הנ"ל, ברש"י פסחים מ"ד ב', ד"ה דילמא מיין, חולין ק"ח ב', ד"ה חצי זית, תוספות עירובין ד' א', ד"ה גפן, סוכה ו' א', ד"ה גפן, תוספ' ר' יהודה ברכות מ"א א', ד"ה גפן (כ"ז ע"ג וע"ד), שו"ת חכמי צרפת ולותיר סי' ג', עמ' 2, ראבי"ה ח"ב סי' תצ"ב, עמ' 116, סמ"ג לאווין רמ"ג, ע"ד ע"א, שבה"ל ה' פסח סי' רי"ב, עמ' 172, מאירי ברכות מ"א א', ד"ה אעפ"י, תוספות הרא"ש סוכה ו' א', ד"ה גפן, מהר"ם חלאוה פסחים מ"ח סע"א. ובלי הזכרת שם התוספתא בתוספות כאן ל"ח ב', ד"ה ואינו, ועיין גם ברש"י סוכה ו' א', במאירי כאן ועוד. ועיין במשנת ערכין פ"ה מ"א, כלים פי"ז מ"ו.<br>וזית איגורי (זית שמן שבמקרא), הרי כן שיעורו של סתם כזית (כלים פי"ז מ"ח), ואשר למוצא המלה, עיין מ"ש מהרי"ן אפשטין במבוא לנוה"מ, עמ' 92 ואילך.
(ח) <small>5-6.</small> <b>ר' אלעזר בן עזריה פוטר עד שישתה רביעית יין. </b>תוספות עירובין וסוכה הנ"ל. ולפי זה, עד כאן הכל כמשנה אחרונה, ור"א בן עזריה הוא כמשנה ראשונה (משנתנו רפ"ו), ואף חוא לא חלק אלא על משקין, אבל באוכלין שאסורין בנזיר אף הוא מודה ששיעורן בכזית, כשיטת ר"ת שהובאה בתוספות עירובין, סוכה הנ"ל וכאן ל"ח ב', ועיין גם במאירי בסוגיין. ובבבלי ל"ח רע"ב הגירסאות חלוקות, עיי"ש במיוחס לרש"י שם (ומ"ש בגליון שם), בתוספות הנ"ל, בפירוש הרא"ש ובמאירי בסוגיין, אבל מן הירושלמי פ"ו ה"א (קרוב לסופה), נ"ה ע"א, מוכח כשיטת ר"ת, כמו שהעירו בתוספות עירובין וסוכה הנ"ל.<br>ואשר לשיעורן של שאר משקין אסורין, עיין מ"ש לעיל ח"א, עמ' 398. ועיין בקרן אורה כאן ל"ח ב' מה שהאריך בזה.
(ט) <small>6.</small> <b>בין שמזגו ושתאו, ובין ששתאו חצאין. </b>וכן אמרו להלן כריתות פ"א ה"כ לעניין חילול עבודה, ור' אליעזר חולק שם, ועיין גם במשנתנו שם פ"ג מ"ג, ובבבלי שם י"ג ב'. ועיין בצפנת פענח רפ"ה מה' נזירות ובאור שמח שם ה"ד. ועיין ספרי נשא פי' כ"ג, עמ' 27, ובספרי זוטא שם, עמ' 240. ועיין קרן אורה ל"ח ב', ד"ה ומה שצדדתי.
<h3>הלכה ב</h3>
(א) <small>6-8.</small> <b>ר' אלעזר אומ' נזיר שהניח פיו על פי חבית של יין ושתאה כולה בהתראה אחת אינו חייב אלא אחת, מתרין בו ושותה וכו'. </b>כל הברייתא להלן מכות רפ"ה (רפ"ד). וכנראה שעיקר מקומה הוא במכות ומשם הובאה לכאן. ועיין במשנתנו פ"ו מ"ד ומכות פ"ג מ"ז, ועיין בבלי שם כ' רע"ב וברש"י שם, ובתוספות שם כ' א', ד"ה לחייב. ובבבלי כאן ל"ח ב' הובאה הברייתא שלנו בשינוי סיגנון, והתחלתה היא כמו במשניות הנ"ל.<sup style="color: gray;">4</sup> ועיין בירושלמי פ"ו ה"ה, נ"ה ע"ב, ובפיה"מ להר"מ מכות פ"ג מ"ז ומ"ש בקרן אורה מ"ב א' על משנתנו שם, ועיי"ש, ד"ה ובהכי. ועיין צפנת פענח פ"ה מה' נזירות ה"י.
(ב) <small>8-9.</small> <b>וכן היה ר' אלעזר אומ' נטל אשכול וכו'. </b>וכ"ה להלן בתוספתא מכות, אבל בברייתא שבבבלי חסר, ואף לא נקט לה אלא אגב הסיפא.
(ג) <small>10.</small> <b>אכל הימנו ענבים לחים ויבשים וכו'. </b>וכע"ז בבבלי הנ"ל בברייתא שלנו. ובירושלמי פ"ו ה"ב, נ"ה ע"א: יש אוכל אשכול וכו', עיי"ש.
(ד) <small>10-11.</small> <b>אכל הימנו שני חרצנין וזגא. </b>ובד: שני חרצנין וזג. ולהלן מכות הנ"ל בכי"ע: <b>וזוגא</b>, ובד שם: וזגין. וכ"ה בבבלי כאן ל"ח ב' הנ"ל: חרצנים וזגים. ולהלן מכות בכי"ו: שני חרצנין <b>וזוגן</b> (כגירסת משנתנו בדברי ר"א בן עזריה). ולפי גירסא זו, וכן לפי גירסת ד וכי"ע בתוספתא כאן מפורש שר' אלעזר סובר כר' אלעזר בן עזריה במשנתנו פ"ו מ"ב, כמו שהעירו בקרן אורה ל"ח סע"ב, ד"ה ויש לדקדק, ובצפנת פענח פ"ה מה' נזירות ה"ח. ועיין בבלי ל"ה א', ובתוספות שם, ד"ה סבר.
<h3>הלכה ג</h3>
(א) <small>12-13.</small> <b>נזיר שמירט, או שסיפסף, או שתלש בזוג, כל שהו, הרי זה חייב, אבל אינו סותר אלא בתער וברוב ראשו. </b>במשנתנו פ"ו מ"ג: נזיר שגלח בין בזוג בין בתער, או שסיפסף כל שהוא חייב. והברייתא שלנו הובאה בבבלי מ' א' (בהוצ' שלנו ובכי"מ. וברא"ש בשם "אית ספרים"), וגרסו שם: נזיר שתלש, מירט, סיפסף כל שהוא, אינו סותר אלא ברוב ראשו ובתער. ולפ"ז אין מדברים שם אלא בסתירה גרידא, אבל בפירוש הרא"ש שם מ' סע"א הסתייע מן התוספתא כאן שצריך לגרוס: <b>חייב</b>. ולא עוד אלא שמלשון התוספתא "אבל אינו סותר אלא בתער" מוכח שבתער דווקא, בניגוד למלקות שסופג אפילו בשאר מעבירים. וכ"ה בירושלמי פ"ו ה"ג, נ"ה ע"א, שאינו סותר אלא בתער דווקא, מה שאין כן למלקות. ועיין בתוספות ובפירוש הרא"ש בסוגיין. ובמאירי ל"ט ב', סד"ה אע"פ: <b>אף</b> לסתירה תער דוקא, ואף בתוספתא שנאוה כן. ועיין קרן אורה מ' א', ד"ה אמר רב חסדא.<br/>וסיפסף כאן פירושו מחרך באור את השער, כמפורש בספרי זוטא, עמ' 239: ריבה המספסף באור, עיין בהערה שם בשם ר"י לוי, ועיין מ"ש בתס"ר ח"ב, עמ' 161, בשם ר"ח ילון בלשוננו ש"א, עמ' 121, ועיי"ש עמ' 439. והראשון שהעיר על הפירוש הנכון באבות דר"נ ובתוספתא (ומצטפצפין=ומסתפספין) הוא הר"ל גינצבורג במאמרו ב־ Jewish Comment חט"ו, מספר ד, 9 May, בלטימור (והעיר לי על כך ידידי פרופ' בועז כהן).<br/>ואשר לספסוף השער באור מספרים הקדמונים (63.3 Diod.Sic. XX, וכן Cicero, Tusc. V. 20.58 , ושוב בספרו de offic. II. 7.25, וכן 9 Plutarchus, Dion) על דיאוניסיוס הטירן (הזקן) שמפני פחד הגלב שלא יהרוג אותו בסכין הגילוח נהג לחרוך את שערו. יש אומרים שעשה כן בקליפות אגוזים מלובנות באור (.Cicero, Tusc הנ"ל), ויש אומרים בגחלת לוחשת (Cicero ב־.de offic הנ"ל; Plutarchus הנ"ל). וכן מספר Lampiridius<sup style="color: gray;">5</sup> על המלך Commodus שאף הוא נהג לחרוך את שער ראשו וזקנו מפני פחד הגלבים וסכין בידם. מן המקורות שלנו אנו למדים שכן נהגו אף פשוטי העם לחרוך את קצוות השערות, והטירנים לא המציאו את המנהג אלא השתמשו בו, כדי לא לקרב לגופם אנשים וסכינים בידיהם.<br/>ועיין בספרי זוטא הנ"ל, ספרי שם פי' כ"ה, עמ' 30, ירושלמי פ"ו ה"ג, נ"ה ע"א, בבלי ל"ט ב', סוטה ט"ז א'.<br/>ו"כל שהוא" כפשוטו בוודאי פירושו אפילו שערה אחת, אבל בירושלמי פירשוה למ"ד שאף לעניין מלקות אינו מתחייב אלא בשתי שערות "כל שהוא מזה וכל שהוא מזה", ועיי"ש במה שפירשו את התוספתא מכות פ"ה (פ"ד) סה"ה.
(ב) <small>13-14.</small> <b>ר' שמעון בן יהודה אומ' משום ר' שמעון כשם ששתי שערות סותרות בו, כך שתי שערות מעכבות בו. </b>וכ"ה בד. אבל בירושלמי פ"ו ה"ג, נ"ה ע"ב, ובבבלי מ' א' הגירסא היא להפך: כשם ששתי שערות מעכבות בו (כמפורש במשנתנו נגעים פי"ד מ"ד, והובאה בבבלי שם, ובירושלמי שם, נ"ה ע"א) כך שתי שערות סותרות בו. וכן מוכרח, וכצ"ל בתוספתא כאן, כמו שהגיהו המפרשים.
<h3>הלכה ד</h3>
(א) <small>14-15.</small> <b>חומר בתגלחת, שהתגלחת אין לה שיעור. </b>כלומר, שאפילו אם גילח שערה אחת לוקה, כמשנתנו פ"ו מ"ג ("כל שהוא"), וכלעיל, שורה 12–13, ד"ה "וכל שהוא". אבל ביין אינו לוקה אלא אם שתה כשיעור, וכן בטומאה אינו לוקה אלא אם נטמא בדבר שיש בו שיעור טומאה. וחילוק זה לא נשנה במשנתנו פ"ו מ"ה ובשום מקום אחר. ולמ"ד בירושלמי פ"ו סה"ג, נ"ה ע"ב, ש"כל שהוא" פירושו "כל שהוא מזה וכל שהוא מזה" אף תגלחת יש לה שיעור, כלומר שתי שערות.
(ב) <small>15.</small> <b>ועשה בו את המגלח כמתגלח, מה שאין כן בשתיהם. </b>כלומר, שאין המטמא את הנזיר ולא המשקה את הנזיר לוקין. וכן בספרי נשא פי' כ"ה, עמ' 30: תער לא יעבור על ראשו, לעשות המגלח כמתגלח. וכן להלן שם פי' ל"א, עמ' 38: לא אם אמרת בתגלחת שעשה בה המגלח כמתגלח וכו' תאמר בטומאה, שלא עשה בו המטמא כמיטמא וכו', שלא עשה בו את המשקה כשותה. ועיין בבלי מ"ד א' ובתוספות שם, ד"ה ומה, ובקרן אורה שם.<sup style="color: gray;">6</sup> ובירושלמי פ"ו סה"ז, נ"ח ע"ב: חומר בתגלחת שעשה בה המגלח כמתגלח, והטמא לא עשה בו המטמא כמיטמא.<br/>ולהלן מכות פ"ג רה"י (בגירסת ד): המלביש את חברו כלאים, והמטמא את הנזיר, אע"פ שהמלביש מזיד ומטמא מזיד חייב. היו שניהם שוגגים פטור. ובכי"ו שם (פ"ד): המלביש את חבירו כלאים, והמטמא את הנזיר, אע"פ שהמלביש מזיד ומטמא מזיד פטור אבל אסור (ונמחקה המלה "אסור" בנקודות על התיבות). אם היה לובש מזיד ומטמא מזיד חייב. ובכי"ע שם (פ"ד): המלביש את חבירו כלאים, המטמא את הנזיר, אף על פי שהמלביש מזיד והמטמא מזיד חייב פטור. אם היה לובש מזיד ומטמא מזיד חייב פטור. ואפשר שגירסת כי"ו נכונה, וברישא פטור<sup style="color: gray;">7</sup> משום שהמלביש והמטמא גרידא היו מזידין, אבל בסיפא שגם הלובש והמטמא (=והמיטמא) היו מזידין חייב. ואף גירסת כי"ע מתפרשת כן, וצריך למחוק שם את הגירסא הכפולה (חייב, ברישא, ופטור, בסיפא). ומכל הנוסחאות משמע שדין המלביש כלאים ודין המטמא את הנזיר שוה. אבל עיין ר"מ פ"ה מה' נזירות ה"כ ופ"י מה' כלאים הל' ל"א ובנו"כ שם, ומ"ש בתוספות העזרה לתו"כ, שמיני נ"א ע"ג. ועיין בס' אתוון דאורייתא להגר"י ענגיל כלל כ'.<br/>ובשטמ"ק מ"ד א', סד"ה חומר,<sup style="color: gray;">8</sup> תמה למה לא שנתה משנתנו את החומרא שבתגלחת שעשו בה את המגלח כמתגלח. וכן העיר על כך בהגהות הרד"ל מ"ד א', אלא שדבריו נשתבשו בדפוס, וכוונתו, כנראה, שהמשנה לא שנתה אלא את החומרות שנוהגות בנזיר עצמו, ולא את המלקות שאחרים סופגים על ידו, עיין בקרן אורה מ"ד ב', ד"ה חומר. ובמאירי מ"ג סע"ב: יש קצת דברים שהיו ראויים להזכיר בהם שלא הוזכרו, והוא שהתגלחת עשו בה המגלח כמתגלח וכו'.
(ג) <small>16-17.</small> <b>כיצד לא הותר מכלל יוצא מן הגפן, נזיר ששתה יין של תרומה, ושל מעשר שיני, שבועה שלא ישתה יין ושתה, חייב על כל אחת ואחת. </b>בד: שבוע' <b>שאשתה</b> יין ושתה הרי זה חייב על כל אחד ואחד. ובמשנתנו פ"ו מ"ה: שהיוצא מן הגפן לא הותר מכללו, וטומאה ותגלחת הותרו מכללן בתגלחת מצוה. ומכאן שהיוצא מן הגפן לא הותר בשתיית מצוה, ולא בארה משנתנו מה היא שתיית יין של מצוה. וכן לא נתבאר בברייתא שבבבלי מ"ד א' ומקבילות. ובתוספתא כאן תפסו בתחילה את הדוגמא הרגילה לאכילה ושתייה של מצוה, והיינו תרומה ומעשר שני.<sup style="color: gray;">9</sup><br/>ובספרי נשא פי' כ"ג, עמ' 26: לעשות יין מצוה כיין רשות וכו', ר' יוסי הגלילי אומר <b>מיין ושכר יזיר</b> למה נאמר, לפי שהוא אומר <b>ואכלת לפני ה' אלקיך</b> וכו' <b>מעשר דגנך תירושך ויצהרך</b> אף הנזיר במשמע וכו', ת"ל מיין ושכר יזיר לעשות יין מצוה כיין רשות. ובתוספ' רי"ד פסחים ק"ו א' (כ"ג ע"ב מן הספר):<sup style="color: gray;">10</sup> דסיפא דמתניתא הכי הויא בספרי, ריה"ג אומר מיין ושכר יזיר וכו', מכלל דת"ק לא איירי ביין מעשר שני, ומשום הכי בעי תלמודא<sup style="color: gray;">12</sup> מאי יין מצוה דקאמר ת"ק, אי יין קידושא וכו'. ולפלא שרבינו לא הזכיר את התוספתא כאן. ועיין מ"ש ידידי הגר"מ סאוויצקי בספרו בריכת ירושלים סי' ג', פלג ט"ז.<br/>ובירושלמי פ"ו ה"ז, נ"ה ע"ב, בארו יין של מצוה שנשבע לשתות יין. וכ"ה בבבלי ד' א' בשם רבא, ומכאן לכאורה מוכח שהנכון הוא כגירסת ד, ונתנו כאן עוד דוגמא ליין של מצוה, והיינו שנשבע לשתות, כירושלמי ובבלי הנ"ל, וחייב על כל אחת ואחת פירושו: בין על יין של תרומה, ובין על יין של מע"ש וכו', כלומר, על כל אחת ואחת מהן. והלשון קצת דחוק. ושמא יש כאן השמטה ע"י הדומות, וצ"ל: שבועה שאשתה יין ושתה הרי זה חייב. [שבועה שלא ישתה יין ושתה חייב] על כל אחת ואחת. ועיין בתוספות ד' א', ד"ה ר"ש, ובמאירי שם, ד"ה ושאלו, ומ"ש עליו בשו"ת שמחת יו"ט להרי"ט אלגאזי סי' מ"א, קנ"ו ע"א ("מתבאר מדבריו וכו', חד לאסור יין מצוה, כגון אם נשבע שישתה, וחד לאם נשבע שלא ישתה") ואילך. ועיין בקרן אורה שם, ד"ה והנה מוכח.<sup style="color: gray;">13</sup>
(ד) <small>17-19.</small> <b>בתגלחת מצוה, מצורע מוחלט הרי זה מגלח, אין צריך לומר בתגלחת צרעתו, אלא ליתן סימן בנתקו, אם פשה אם לא פשה.<sup style="color: gray;">14</sup> </b>וכ"ה בירושלמי פ"ו ה"ז, נ"ה ע"ב, ועיי"ש בשי"ק, ד"ה אלא. ובתו"כ תזריע, נגעים פ"ט ה"ו, ס"ו ע"ב: <b>והתגלח</b> (כלומר את הנתק) אע"פ שהוא נזיר וכו'. ועיין ר"מ פ"ח מה' טומאת צרעת ה"ג, במשנה למלך שם, בצפנת פענח פ"ה מה' נזירות הי"א, ומ"ש במרכבת המשנה פ"י מה' טומאת צרעת ה"א. ולהלן נגעים פ"ד סה"א: ואם מגלח את הנתק, אפילו נזיר הרי זה מגלח.<br/>ואשר לעצם הדין שנזיר מצורע מגלח, עיין תו"כ מצורע פ"ב פ"ב, ע"א ע"ג, ספרי נשא פיס' כ"ה, עמ' 31, בבלי יבמות ה' א', כאן מ"א א' ועוד.
(ה) <small>19-20.</small> <b>בין שניטמא הוא, ובין שטימאוהו אחרים, בין בשוגג, בין במזיד, ובין באונס, ובין ברצון, סותר את הכל, וחייב בקרבן. </b>ר"מ פ"ו מה' נזירות ה"ג. ואפשר שרבינו פירש אחרים - גוים, עיין מ"ש לעיל ח"ג (שבת), עמ' 294, הערה 35, ונקט לשון היתר שהרי ישראל אסור לו לטמא נזיר (אעפ"י שאינו לוקה), עיין מ"ש לעיל ח"ה (ר"ה), ריש עמ' 1021, ולהלן בסמוך, שו' 21. ועיין ספרי נשא פי' כ"ח, עמ' 34, ירושלמי פ"ח ה"א, נ"ז ע"א, בבלי כריתות ט' א'.
(ו) <small>20-21.</small> <b>בין שנתגלח הוא, ובין שגילחוהו אחרים, בין בשוגג, בין במזיד וכו'. </b>ר"מ פ"ו מה' נזירות ה"א. ובמשנתנו פ"ו מ"ג: גלח, או שגלחוהו לסטים, סותר ל' יום.
<h3>הלכה ה</h3>
(א) <small>22-23.</small> <b>אימתי אמרו תגלחת סותרת שלשים יום, בזמן שאין לו לספור, הא אם יש לו לספור, הרי זה אינו סותר. </b>וכע"ז בד ובקג"נ. ולפי פשוטה בוודאי פירושה שאם אין לו לספור, היינו שלא נשארו לו שלשים יום משעה שגילח עד סוף נזירותו, אבל אם נזר מאה יום וגילח ביום עשרים אינו סותר כלל, שהרי במלאת ימיו יהא לו פרע, וכשיטת התוספות ל"ט א', ד"ה סתם, וכפירוש הרא"ש שם. וכבר הקשה מכאן בקרן אורה ל"ט א' על שיטת הר"מ (פ"ו מה' נזירות ה"ב) שאפילו אם יש לו לספור סותר. ובצפנת פענח פ"א מה' נזירות ה"א ופ"ו ה"א פירש "שאין לו לספור" שאין לו לספר, כלומר שלא ישאר כדי תספורת, והיינו שלא שיירו בו בכדי לכוף ראשו לעיקרו, אבל אם יש לו לספר אינו סותר. אבל קשה לפרש כן בסיגנון התוספתא, ועיין לעיל פ"ב, שו' 38 ואילך, ובשנו"ס שם. ועיין מ"ש לעיל שם, שורה 29–32, ד"ה אבל.
(ב) <small>23-24.</small> <b>גילח על הזבח ונמצא פסול, סותר שלשים יום. </b>בד ובמשנתנו פ"ו מ"י: גלח על הזבח ונמצא פסול תגלחתו פסולה. והכוונה שיצא הדם לפני שזרקו אותו (והכהן שזרק לא ידע). ובתוספות כאן מ"ו רע"ב פירשו: שנשפך הדם וכו', וכוונתם (ב"נשפך הדם") שתגלחתו פסולה משום שגילח לפני זריקת דם. עיין בתוספות להלן שם, ד"ה תגלחתו.<sup style="color: gray;">15</sup><br/>ובתוספות מ"ו ב', ד"ה תגלחתו: תגלחתו פסולה וכו' הוי ליה כגלחוהו לסטים, וגילחו לסטים לאחר מלאת אמרינן ריש פירקין, לר"א סותר ז', לרבנן שלשים, ועיין בקרן אורה מ"ו רע"ב, בר"מ פ"ח מה' נזירות הי"א, ובקרן אורה ל"ט ב', ד"ה אבל הרמב"ם.
<h3>הלכה ו</h3>
(א) <small>24.</small> <b>הכל משלחין תחת הדוד, חוץ מן הטמא שבמדינה. </b>כל הברייתא (בשם התוספתא) נעתקה בס' יחוסי תו"א ערך טבי, הוצ' הרי"ל מיימון, עמ' תמ"ה. ובמשנתנו פ"ו מ"ח: ר' מאיר אומר הכל משלחין תחת הדוד, חוץ מן הטמא שבמדינה בלבד. וכל הברייתא שלנו בירושלמי פ"ו ה"ט, נ"ה ע"ג, ובבבלי מ"ה ב'. ועיין ספרי נשא סוף פי' ל"ה, עמ' 40, וס"ז שם, עמ' 245. ופירש במאירי למשנתנו: ואם גילח במדינה, ר"ל בירושלם. וכן משמע מדברי הר"מ פ"ח מה' נזירות ה"ג. ובתוספות מ"ה ב', ד"ה לא היה, פירשו במדינה מחוץ לירושלים. ובירושלמי הנ"ל הגירסא בברייתא שלנו: חוץ מן הטמא שבגבולין, ואף "גבולין" פירושו חוץ למקדש, או חוץ לירושלים, עיין במלא"ש למשנתנו. ועיין מ"ש לעיל ח"ב (חלה), עמ' 812. ועיין בספרי הנ"ל סוף פיסקא ל"ה. ובמשנת מדות פ"ב מ"ה: דרומית מזרחית (כלומר, הלשכה שבדרומית מזרחית של עזרת נשים) היא היתה לשכת הנזירים, ששם הנזירין מבשלין את שלמיהן, ומגלחין את שערן ומשלחין תחת הדוד. ועיין בקרן אורה למשנתנו מ"ה ב', ד"ה ואם גילח, ועיין מ"ש להלן.<br/>ואשר למלה "משלח" פירש במיוחס לרש"י מ"ה רע"ב: ומשלח, ומניח. והר"מ (פ"ח מה' נזירות ה"ב): ואח"כ משליכו לאש. ושמעתי מפי פרופ' אברהם שפירא לפני כעשרים וחמש שנה שמשלח פירושו "שורף", דוגמת שימושו במקרא "שלחו באש" (שופטים א', ח': שם ספ"כ; תהלים ע"ד, ז') "ושלחתי אש" (יחזקאל ל"ט, ו'; הושע ספ"ח; עמוס א', ד': שם ב', ה'), ועוד. ונ"ל שבלשון חז"ל בוודאי שימושו כן, שכן אמרו בתוספתא ערכין פ"א ה"י: והיו ישראל <b>משתלחין</b><sup style="color: gray;">16</sup> מפני האש. ובמקבילה במכילתא יתרו, בחדש פ"ט, עמ' 236: לפי שהיו ישראל <b>משולהבין</b> מחמת אש של מעלן וכו'. ובתנחומא תולדות, הוצ' בובר סי' י"ג, ס"ז ע"א: בשביל שלא ישיב ליחו מן השרב. וברור שצ"ל: שלא ישתליחו (במלה אחת) מן השרב.
(ב) <b>מפני שנקבר. </b>וכ"ה בברייתא שבבבלי מ"ה ב' הנ"ל. ופירושו שטמא שבמדינה בוודאי אין מצותו לשלח תחת הדוד, שהרי אין לו קרבן שלמים שנאכל בירושלים, וכל קרבנותיו הם קדשי קדשים ומתבשלים בעזרה, וממילא אין מצוותו בשריפה אלא בקבורה, כמשנה תמורה (פ"ז מ"ד), וכל הנקברין לא ישרפו (שם מ"ו). ועיין בירושלמי ערלה פ"ג ה"ב, ס"ג ע"א, ובבלי תמורה ל"ד א', ומ"ש בקרן אורה מ"ה ב', ד"ה ר"מ אומר, ובצפנת פענח פ"ו מה' נזירות הי"ד. ועיין מ"ש להלן בסמוך.
(ג) <small>25.</small> <b>הטמא שבמקדש משלח תחת הדוד של חטאת ושל אשם דברי ר' מאיר. </b>וכ"ה בד ובס' יחוסי תו"א הנ"ל. ובירושלמי הנ"ל: והטהור (צ"ל: והטמא, כמו שהגיהו בד"ח) שבמקדש תחת הדוד של אשם מביא דברי ר' מאיר. ובספרי נשא סוף פי' ל"ה, עמ' 40: אין לי אלא תחת זבח השלמים, תחת חטאת, תחת אשם מנין, ת"ל תחת זבח מכל מקום. ועיין מ"ש להלן, שורה 30–32, ד"ה כיצד. ובאר בקרן אורה הנ"ל ע"פ הירושלמי הנ"ל (וכמו שהגיהו שם בד"ח) שר"מ סובר ראוי אעפ"י שאינו סמוך, סמוך אעפ"י שאינו ראוי. ולפיכך הטמא שבמקדש (כלומר, שבירושלים) שהוא סמוך לעזרה, אעפ"י שאינו ראוי להכנס לעזרת ישראל<sup style="color: gray;">18</sup> מצותו בשריפת שערו, ושורפים את שערו בעזרה תחת הדוד של חטאת (העוף), או של האשם. ועיין בצפנת פענח פ"ו מה' נזירות הי"ד.
(ד) <small>25-27.</small> <b>ר' יהודה אומ' הטמא כאן וכאן משלח תחת הדוד, הטהור כאן וכאן אינו משלח תחת הדוד. </b>וכן מעתיק בשם התוספתא בס' יחוסי תנאים ואמוראים עמ' תמ"ה הנ"ל, ומוסיף: ולא איתפריש לי שפיר הברייתא זו. ובוודאי שאין לפרש את הברייתא כגירסת כי"ע ובעל ספרי יחוסי תנאים ואמוראים. אבל ברור שיש כאן ט"ס, והנכון הוא בד: הטמא כן וכן <b>אין</b> משלח תחת הדוד, הטהור כן וכן <b>משלח</b> תחת הדוד. וכע"ז בירושלמי ובבבלי הנ"ל. וכן יוצא מסתם משנתנו פ"ו מ"ח, לפי גירסת רוב הנוסחאות. ובספרי זוטא, עמ' 245: ר' יהודה אומר מגלח פתח אהל מועד משלח שער תחת הדוד, והמגלח במדינה בטומאה קוברו במקומו. ומדבריו משמע שדווקא המגלח במדינה בטומאה קוברו במקומו, אבל המגלח בירושלים אפילו טמא שורפו תחת הדוד. ובמשנתנו סוף תמורה: ר' יהודה אומר אם רצה להחמיר על עצמו לשרוף את הנקברים רשאי.<br>ובתס"ר ח"ב, עמ' 53, ציינתי לתוספתא מכות פ"ב (כי"ע וכי"ו פ"ג) ה"ה: אפילו הוא נזיר אין יוצא משם (כלומר, מעיר מקלטו) לעולם, אבל מגלח כל שערו ומשלח תחת הדוד. והוא כר' יהודה שהטהור משלח תחת הדוד בין במקדש ובין במדינה. עכשיו ראיתי שכבר קידמו אותי בקרן אורה כאן מ"ה ב', סד"ה ואם, ובצפנת פענח פ"ו מה' נזירות סהי"ד.<br>ובספרי נשא סוף פי' ל"ה הנ"ל: אין לי אלא תחת זבח השלמים, תחת חטאת, תחת אשם מניין, ת"ל תחת זבח מכל מקום. אין לי אלא במקדש, בגבולים מנין, ת"ל <b>ונתן על האש</b> מכל מקום. והנה הרישא היא כר"מ (עיין מ"ש לעיל, שורה 25, ד"ה הטמא), אבל הסיפא סתומה. ואפשר לפרשה בנזיר טהור, ותנא זה מחלק בין גילח בירושלים ובין גילח בגבולין, ובגילח בירושלים בין טהור ובין טמא משלחין תחת הדוד (כמפורש ברישא) ובגילח מחוץ לירושלים שאין לשורפו שם תחת הדוד, מגלח ושורפו "על האש מכל מקום", משום ששער נזיר טהור מצותו בשריפה. ושמא אף הסיפא מדברת בנזיר טמא, ואם גילח מחוץ לירושלים מ"מ יכול לשורפו, כר' יהודה בסוף תמורה (עיין מ"ש לעיל, סד"ה ר' יהודה). ודוחק.
(ה) <small>27-28.</small> <b>וחכמ' אומ' הטמא כאן וכאן, והטהור בגבולין אין משלחין תחת הדוד וכו'. </b>ירושלמי ובבלי הנ"ל. ועיין בספרי זוטא, עמ' 245 הנ"ל.
(ו) <small>28-29.</small> <b>שגילח בטהרה ובפתח אהל מועד, שנ' וגלח הנזיר פתח אהל מועד. </b>וכ"ה בירושלמי הנ"ל. ובבבלי: אלא טהור שבמקדש מפני שנעשה כמצותו. ופתח אהל מועד, לאו דוקא, עיין ספרי הנ"ל פי' ל"ה, עמ' 39, ובבלי מ"ה א'. ועיין בקרן אורה למשנתנו מ"ה ב', ד"ה ואם גילח.
(ז) <small>29-30.</small> <b>ר' שמעון שזורי אומ' האיש משלח תחת הדוד, ואין האשה משלחת תחת הדוד, מפני פרחי כהונה. </b>בבבלי מ"ה סע"א: ר"ש שזורי אומר וגלח הנזיר פתח אהל מועד ולא נזירה, שמא יתגרו בה פרחי כהונה. וכתב בפי' הרא"ש שר' שמעון שזורי חולק על משנת מדות פ"ב מ"ה, שהרי בלשכת הנזירים היה אפשר לגלח אותה בשעה שאין שם פרחי כהונה, ולשיטתו מגלחין אותה פתח אוהל מועד בפומבי. וכן כתב בנימוקי רבינו עזריאל (בשטמ"ק) מ"ה סע"א (בדרך שמא). ולפי גירסת התוספתא צריך לפרש שר"ש שזורי כחכמים הנ"ל, ואין לך משלח תחת הדוד אלא המגלח כמצותו, והיינו פתח אהל מועד (כמפורש לעיל), ואין האשה משלחת תחת הדוד, מפני שאינה מגלחת פתח אהל מועד, משום פרחי כהונה.<br/>ובספרי זוטא, עמ' 245: וגלח הנזיר, ר' שמעון השזורי אומר לא הנזירה. ר' אלעזר בר' שמעון אומר גלח וגלח אף הנזירה. ר' יוחנן הסנדלר אומר נזיר אל פתח אהל מועד, אין הנזירה פתח אהל מועד, שלא להרגיל פרחי כהונה לעבירה. ולפי פשוטו של לשון משמע שאין האשה מגלחת כלל, לדעת ר' שמעון שזורי. ולא מצאתי חבר לדעה זו, עיין במשנתנו פ"ד מ"ה<sup style="color: gray;">19</sup> ועוד.
(ח) <small>30-32.</small> <b>כיצד משלחו, נותן עליו רוטב, משלח תחת הדוד של שלמים, אם שלחו תחת הדוד של חטאת ושל אשם יצא. </b>וכ"ה בבבלי מ"ה ב'. ואמרו שם: אשם בנזיר מי איכא. אמר רבא ה"ק ואם נזיר טמא משלח תחת הדוד של אשם יצא וכו', עיי"ש. ולפי גירסא זו משמע שלכתחילה לא ישלח תחת האשם, אלא בדיעבד יצא. וכן פסק הר"מ בפ"ו מה' נזירות סהי"ד, ועיין בתיו"ט פ"ו מ"ה, ד"ה הכל משלחין, שהעיר שמקור הר"מ בתוספתא כאן, עיי"ש. אבל הלשון "יצא" קשה, וכבר עמד על כך בקרן אורה מ"ה ב', סד"ה אמר רבא. ועיין בצפנת פענח על הר"מ שם. ובתוספתא אפשר לפרש שנקט "יצא" אגב "חטאת", והכוונה לחטאת של נזיר טהור, כלומר, אע"ג שמצותו לכתחילה לגלח על השלמים, מכל מקום בדיעבד אם גילח על החטאת יצא ידי מצות גילוח.<br>ובכי"מ בבבלי הנ"ל חסרה המלה "יצא", ובדברי רבא הגירסא היא: ה"ק ואם נזיר טמ' משל' תח' הדוד של אשם. וכ"ה הגירסא בנימוקי רבינו עזריאל שם, הוצ' הר"נ זק"ש, עמ' צ', בדברי רבא. אבל בברייתא גרס "יצא", ולפיכך כתב: "והוי כמו חיסורי מיחסרא, ולא ניתני יצא בברייתא". ולפי גירסא זו (וכן לפירושנו לעיל, סד"ה כיצד) חוזרת הברייתא לדברי ר' מאיר שלעיל, ומלמדת כיצד נוהגים נזיר טהור ונזיר טמא, והיינו שנותנים רוטב על השער, ואם נזיר טהור שלח תחת הדוד של חטאת יצא ידי מצותו, ואף נזיר טמא נותן רוטב של אשם ומשלח תחת הדוד, ועיין לעיל, שורה 25, ד"ה הטמא ומש"ש.
<h3>הלכה ז</h3>
(א) <small>32.</small> <b>אמ' שמעון הצדיק מימיי לא אכלתי אשם נזיר חוץ מאחד וכו'. </b>וכ"ה בספרי נשא סוף פי' כ"ב, עמ' 26, ובירושלמי ספ"א, נ"א ע"ג, נדרים פ"א ה"א, ל"ו ע"ד, ובמדרש במדבר רבה פ"י, ז'. ובבבלי שם ט' ב', כאן ד' ב': אשם נזיר טמא. וכן ביוחסין השלם, 13, ע"ב: ובתוספתא בפרק ד' דנזיר שאכל אשם נזיר טמא שבא אליו מן הדרום וכו'. והיא היא, שהרי אין אשם בטהור אלא בטמא.
(ב) <small>33.</small> <b>וראיתיו יפה עינים וטוב רואי. </b>בירושלמי נדרים: <b>אדמוני עם</b> יפה עינים וטוב רואי. והוא תאור של "רועה" אחר (ש"א ט"ז, י"ב). ובמדרש הנ"ל: אדמוני ויפה עינים וכו'.
(ג) <small>35.</small> <b>ובאתי למלאות מן הנהר מים. </b>בד: והלכתי למלאות מן המעין מים ובספרי הנ"ל בכי"ר: למלאות מים מן <b>הנעיים</b>.<sup style="color: gray;">20</sup> ובמיוחס לרש"י כאן ד' ב': לשאוב מים מן <b>הגיע</b> (צ"ל: מן הניע', הניעם)<sup style="color: gray;">21</sup> גרסינ', שכן הו' לשון המשנה, ופירוש מן המעיין. וכוונתו לתוספתא כאן.<sup style="color: gray;">22</sup> ברם בירושלמי נזיר: למלאות את <b>הניאב</b> מים. וכן במדרש הנ"ל בד"ק: למלאת את <b>הניאוב</b><sup style="color: gray;">24</sup> מן המעיין. ונראה שכן צ"ל גם בתוספתא: למלאות מן <b>הניאוב</b> מים. ואשר לפירוש המלה "ניאוב" כבר העירותי בתס"ר ח"ד, עמ' 195, על פיוטו של ר' יוסה בר' ניסן:<sup style="color: gray;">25</sup> מי בריכות ותעלות ומקוות בועבעו, מי <b>רהט</b><sup style="color: gray;">26</sup> וכרכית וניאוב לועלעו, מי חצב וחבית ולגין הותקעו וכו'. ו"כרכית" היא מערבולת של מים,<sup style="color: gray;">27</sup> ואף "רהט" כאן אינו כלי, אלא חפירה, ולפי זה אף "ניאוב" אינו כלי, והפייטן מתחיל למנות את הכלים להלן: מי חצב וכו'. וצ"ע.
(ד) <small>38.</small> <b>המכתי את ראשו ונשקתיו, ואמרתי וכו'. </b>בד ובכי"ע: את <b>ראשי</b> וכו'. וכ"ה ("ראשי") בספרי ובמדרש הנ"ל. והנכון, כנראה, כרוב הנוסחאות, שהרי שמעון הצדיק היה בוודאי גדול בקומה,<sup style="color: gray;">29</sup> ולפיכך היה צריך שמעון הצדיק להרכין את עצמו כדי לנשקו. ובירושלמי נדרים הנ"ל: והרכנתיו בראשי ואמרתי לו וכו'. אבל מתאור הרועה אינו מוכח שהיה גבה קומה, ואף הדוגמא שלו (עיין מ"ש לעיל, שורה 33, ד"ה וראיתיו), כנראה לא היה גבה קומה, דוגמת אחיו הגדול והמלך שאול.<sup style="color: gray;">30</sup>
<h3>הלכה ח</h3>
(א) <small>40-41.</small> <b>נזיר שנטמא וחזר ונטמא וחזר ונטמא מביא קרבן אחד על הכל. </b>להלן כריתות פ"א הי"ד. ובמשנתנו שם (פ"ב מ"ג): חמשה מביאין קרבן אחד על עבירות הרבה וכו', ונזיר שנטמא טומאות הרבה. ובירושלמי (ונביאו להלן בסמוך): ניטמא וחזר וניטמא מביא קרבן על כל אחד ואחד. ועיין מ"ש להלן.
(ב) <small>41-42.</small> <b>נטמא ביום השביעי שלו וחזר ונטמא ביום השמיני שלו מביא קרבן על כל אחד ואחד דברי ר' ליעזר. </b>וכ"ה בד. וכן בירושלמי פ"ו ה"ח, נ"ה ע"ב: ותני כן נטמא בשביעי וחזר וניטמא <b>בשמיני</b><sup style="color: gray;">31</sup> מביא קרבן לכל אחד. ובכי"ע כאן: ניטמא יום שביעי שלו וחזר וניטמא יום <b>שביעי</b> שלו מביא קרבן על כל אחד ואחד וכו'. וכ"ה להלן כריתות הנ"ל בד ובכי"ו (אלא ששם: דברי רבי, וחסר השם "אליעזר", ועיין בהגהות הגר"א בבבלי י"ח ב'). ובבבלי י"ח ב': נטמא בשביעי וחזר ונטמא בשביעי אינו מביא אלא קרבן אחד, נטמא בשמיני וחזר ונטמא בשמיני מביא קרבן על כל אחד ואחד, מתחיל ומונה מיד דברי ר' אליעזר וכו'.<br/>וכדי לברר את הגירסא הנכונה עלינו לברר מתחילה את ההבדל בין הבבלי והירושלמי בפירוש משנת כריתות פ"ב מ"ג הנ"ל בכוונת "נזיר שנטמא טומאות הרבה" שאינו מביא אלא קרבן אחד. לפי הבבלי (כאן י"ח א', כריתות ט' ב') משנתנו היא כר' יוסי בר' יהודה גרידא הסובר שנזיר טמא מתחיל למנות נזירות טהרה אחרי תגלחתו והזייתו (ביום השביעי), ומשנתנו מחדשת שאעפ"י שהוא כבר עומד בנזירות טהרה ונטמא, מכל מקום אינו מביא קרבן טומאה על טומאתו החדשה, אבל לרבי כל זמן שאינו ראוי לקרבן אינו מונה נזירות טהרה ועדיין עומד בטומאתו הישנה, ואינו שייך לומר "נזיר שנטמא טומאות הרבה", וטומאה אחת ארוכה היא. ואם נטמא ביום שראוי להביא בו קרבן, הרי צריך באמת להביא קרבן טומאה לכל אחת ואחת. ופשיטא שכן הדין אף לחכמים הסוברים שאינו מונה אלא משעת הבאת קרבנותיו, וכל זמן שלא הביא קרבנותיו עדיין טומאה ארוכה היא ואין כאן "טומאות הרבה", ומשהביא קרבנותיו באמת חייב על כל אחת ואחת, והא בהא תליא (עיין בבלי י"ח ב'). וממילא אין להעמיד את משנת כריתות אלא כר' יוסי בר' יהודה גרידא, שיש כאן טומאות הרבה (שנטמא בזמן שהתחיל למנות נזירות טהרה), ואינו חייב אלא קרבן אחד. ולפי זה אם נטמא בשביעי וחזר ונטמא בשביעי אינו מביא אלא קרבן אחד, אעפ"י שהתחיל למנות בטהרה, וכמשנת כריתות הנ"ל, אבל אם נטמא בשמיני (ביום שראוי להביא קרבן) וחזר ונטמא בשמיני מביא על כל אחד ואחד לדברי ר' אליעזר, כמסורת הבבלי י"ח ב'.<sup style="color: gray;">32</sup> ועיין מ"ש לעיל פ"ב, שורה 43–45, ד"ה כל אילו.<br/>ברם בירושלמי פ"ו ה"ח, נ"ה ע"ב, הביאו את מחלוקת רבי ורבי יוסי בר' יהודה, ואמרו: ניטמא וחזר וניטמא <b>מביא קרבן על כל אחד ואחד</b>. אמר ר' זעירא כר' יוסי בי ר' יהודה, ברם כר' היידא הוא עומד בנזירות טומאה. והירושלמי לא הזכיר כלל את משנת כריתות, ולא חילק בין טומאה אחת ארוכה וטומאות הרבה, והכוונה במשנת כריתות היא במקום שעדיין לא התחיל למנות בטהרה (ולכל אחד ואחד כדינו), ולפיכך אינו חייב אלא קרבן אחד, אבל אם ניטמא אחר שטהר וחזר וניטמא חייב על כל אחת ואחת, ואין כאן רבותא אלא לר' יוסי בר' יהודה גרידא שאפילו אם ניטמא בשעה שאינו ראוי לקרבן (והיינו בשביעי), הואיל וכבר גילח וטבל<sup style="color: gray;">33</sup> והתחיל למנות בטהרה, חייב קרבן על הטומאה החדשה. וההלכה של הברייתא של "ניטמא וחזר וניטמא חייב על כל אחת ואחת" קיימת לכולי עלמא, אלא שלחכמים דינו כן בשניטמא אחרי שהביא קרבנותיו, כמפורש בירושלמי פסחים פ"ז ה"ז, ל"ד ע"ד, כאן פ"ט ה"ב, נ"ז רע"ד.<sup style="color: gray;">34</sup> ולהלן בירושלמי שם: אמר ר' אילא מה פליגין למנות לנזירות בטהרה וכו', אמר רבי עד שיביא ממש, ר' יוסי בי ר' יהודה אומר אפילו נראה להביא וכו'. ור' אילא חולק<sup style="color: gray;">35</sup> על ר' זעירא ור' יוסי לעיל שם (וכן על מסורת הבבלי), והוא סובר שאף לר' יוסי בר' יהודה אינו מתחיל למנות אלא עד שיטהר ממש (אחרי הערב שמש), והוא מיום השמיני, ואעפ"י שלא הביא קרבנותיו אלא לאחר זמן, ולרבי אינו מתחיל למנות אלא אחרי הבאת קרבנותיו ממש, ואם לא הביאן אלא בתשיעי אפילו אם גילח וטבל בשביעי אינו מונה אלא מן התשיעי, וכשיטת החכמים בבבלי ובתוספתא. והמשך הירושלמי שם הוא משובש, וכנראה שלקה גם בחסרון, ואין בידי לתקנו בדרך קרובה. ועיין מ"ש הנצי"ב בפירושו לספרי נשא, עמ' קל"א ואילך.<br/>נמצאנו למדים ששיטת רוב האמוראים בירושלמי הנ"ל בדעת ר' יוסי בר' יהודה היא שאם ניטמא בשעה שכבר התחיל למנות בטהרה ביום השביעי וחזר וניטמא באותו יום חייב קרבן על כל אחד ואחד, והוא כגירסת כי"ע כאן וגירסת ד וכי"ו להלן כריתות (למסכת זו אין בידינו כי"ע) פ"א הנ"ל. ור' אליעזר סובר בהלכה זו כמותו.<sup style="color: gray;">36</sup>
(ג) <small>42-43.</small> <b>ר' שמעון אומ' קרבן אחד על הכל עד שיביא אשמו. </b>וכ"ה בד, וכן היה בתוספתא לפני המיוחס לרש"י, עיין להלן. ובכי"ע: <b>וחכמ'</b> אומ' וכו'. וכ"ה בנוסחת הריב"ן בבבלי י"ח ב', אות ח'. ועיין בתוספות רי"ד ט"ז סע"ב, סד"ה איתיביה. אבל להלן כריתות פ"א סהי"ד הנ"ל: <b>וחכמים</b> אומרים וכו' עד שיביא <b>חטאתו</b>. וכ"ה בבבלי י"ח ב' ברוב הנוסחאות, ולהלן בסמוך, כגירסת ד. ובמיוחס לרש"י נ"ד א', ד"ה ומני: ומני רבנין היא וכו' דאמרי דאין מתחיל למנות עד שיביא אשמו<sup style="color: gray;">37</sup> וכו', ואי איכא ספרים דכתיב בהו ומני ר' שמעון היא, לאו שבשתא היא, <b>דברייתא</b> תני לה להא דרבנן כר' שמעון, וכוונתו לתוספתא כאן, וכגירסת ד וכי"ו.
(ד) <small>44-45.</small> <b>[וחכמים אומרים קרבן אח' על הכל], עד שיביא חטאת. </b>המוסגר הוא בד, וכ"ה בתוספתא כריתות פ"א, עיין מ"ש לעיל, שורה 42–43, ד"ה ר' שמעון. ובכי"ע כאן: ר' <b>שמעון</b> אומ' וכו'. ועיין במשנת נגעים פי"ד מי"א, ולהלן כריתות פ"א הי"ד (לעניין מצורע).
(ה) <small>46-47.</small> <b>ואין מתחיל לימנות עד שיביא חטאתו, הביא חטאתו ולא הביא אשמו מתחיל לימנות. </b>מלשון התוספתא משמע קצת שהלכה זו היא אפילו לר"ש שסובר שאם נטמא לפני שהביא אשמו אינו מביא קרבן אחר, ולא אמר כן אלא לעניין קרבן, אבל לעניין מניין כטהרה מתחיל למנות מיד. וכן אמרו בבבלי כריתות כ"ז סע"א: דאמר ר' יוחנן בשם ר' שמעון בן יוחאי אין לך דבר שהוא בא לבטלה אלא אשם נזיר בלבד, ומוכח משם שאינו מועיל כלום, משום שמתחיל למנות נזירות בטהרה לפני שהקריב את האשם. ועיין בהשמטות וחידושין משטמ"ק כריתות שם, אות כ"ה. ועיין בספרי זוטא, עמ' 243, ובהערות שם. ועיין קרן אורה י"ח סע"ב, ד"ה ובתוספתא, ובצפנת פענח פ"ו מה' נזירות הי"א. אבל מסתבר שלשיטה זו של ר"ש שאינו חייב בקרבן טומאה שנית, אלא אחר שהקריב אשמו על הראשונה, אין כאן אשם לבטלה כלל.<sup style="color: gray;">38</sup>
(ו) <small>47-48.</small> <b>ר' ישמעאל בי ר' יוחנן בן ברוקח אומ' כשם שחטאתו מעכבתו כך אשמו מעכבו. </b>וכ"ה בבבלי י"ח ב'. ובספרי נשא ריש פי' ל"א: <b>והזיר לה' את ימי נזרו</b>, כל אשמות שבתורה מעכבים את הכפרה חוץ מזה. ר' ישמעאל אומר אף זה מעכב, שנאמר <b>והזיר לה'</b>, אימתי, בזמן שהביא כבש בן שנתו לאשם. ועיין בבלי י"ח ב'-י"ט א'. ועיין בבלי פסחים נ"ט א', ערכין כ"א א', ומ"ש לעיל ח"ד (פסחים), עמ' 549.
(ז) <small>48-50.</small> <b>מודה ר' שמעון שאם גילח על חטאתו שלא לשמה, ואחר כך הביא קרבנותיו לשמן, תגלחתו פסולה, וזבחיו לא עלו לו. </b>במשנתנו פ"ו מ"י: גלח על החטאת שלא לשמה, ואח"כ הביא קרבנותיו לשמן, תגלחתו פסולה, וזבחיו לא עלו לו. גלח על העולה, או על השלמים, שלא לשמן וכו', ר' שמעון אומר אותו הזבח לא עלה לו, אבל שאר זבחים עלו לו. ומפרשת התוספתא שלא נחלק ר' שמעון אלא על הסיפא, משום שהוא סובר שאפילו אם גילח על שלמי נדבה יצא (ירושלמי פ"ו הי"א, נ"ה סע"ג, בבלי מ"ו סע"ב), והרי עולה ושלמים שנזבחו שלא לשמן כשרים (זבחים פ"א מ"א, ועיי"ש סמ"ג), אלא שלא עלו לבעלים לשם חובה, ודינם כשלמי נדבה וכעולת נדבה. אבל חטאת ששחטה שלא לשמה הרי הוא פסולה לכולי עלמא (משנת זבחים הנ"ל), ונמצא שגילח לפני שהביא קרבנותיו, וממילא לא עלה לו שום קרבן שהביא אחר כך. וכן מוכח ממשנתנו הנ"ל שחלקה את דברי הת"ק לשתי בבות, אעפ"י שלדבריו אין הבדל בין חטאת לבין עולה ושלמים, משום שלא נחלק ר' שמעון אלא על הסיפא, עיין במיוחס לרש"י שם מ"ו סע"ב. ובד נוספה כאן הסיפא של משנתנו, והוספה שלא במקומה היא, והמוסיף כיוון להוסיפה לפני "מודה ר' שמעון וכו' ".
<h3>הלכה ט</h3>
(א) <small>50-51.</small> <b>הראוי לבוא בן שנה והביא בן שתים, בן שתים, והביא בן שנה, או שהיה אחד מהן רובע וכו'. </b>רש"י מנחות מ"ח ב' בשם התוספתא (אלא שקיצר). ולפי פשוטה משמע שאם הביא הנזיר כבש בן שנה (במקום איל) לשלמיו, או בן שתים לעולתו, פסולים, דוגמת שאר הפסולים שנמנו בברייתא שלנו, וברייתא זו חולקת על תוספתא זבחים פ"א ה"ג, בבלי מנחות מ"ח ב', ושלמי חובה ועולות חובה פסולים אם הביאן בכגון דא. ואפילו ר' שמעון מודה בכגון דא שתגלחתו לא עלתה לו, כשם שהוא מודה ברישא.
(ב) <small>52-53.</small> <b>ושאר שלמי נזיר שהביאן שלא כמצותן נאכלין ליום ולילה וכו'. </b>בבבלי כ"ד ב', מנחות מ"ח ב' (בשם תני לוי): ושאר שלמי נזיר <b>ששחטן</b> שלא כמצוותן וכו'. וברש"י מנחות (שם רע"ב) פירש בשם המורה ורוב הגאונים בברייתא של כבשי עצרת ששחטן שלא כמצותן: שלא כמצותן, שלא לשמן. ובלשון אחר פירש: שדינן בני שנה והביא בני שתים, והוסיף: ולשון אחרון אינו כלום, דאם כן מאי ששחטן, שהביאן מיבעי ליה. ובתוספות שם, ד"ה כבשי, פירשו כלשון אחרון שברש"י, והסתייעו מלשון התוספתא כאן ששנו בה "שהביאן", אעפ"י שהבבלי שם מביאה בלשון "ששחטן שלא כמצוותן". ובמיוחס לרש"י כאן כ"ד סע"ב ציין לתוספתא כאן, וכן ציין בנימוקי ר' עזריאל שם.<br>ורש"י במנחות מ"ח ב', ד"ה ושאר, כתב על התוספתא כאן: ששחטן שלא כמצותן, שלא לשמן, ולאידך לישנא (עיין מ"ש לעיל) בן שנה, דשלמי נזיר איל כתיב בהו, ואיל בן שתי שנים. ואף ר' עזריאל הנ"ל הביא פירוש זה. אבל מלשון התוספתא "ושאר שלמי נזיר" משמע שבא להוציא כל השלמים הפסולים שמנתה לעיל, שהם פסולים לגמרי, וכאן הכוונה רק לכשרים שהביאן שלא לשמן, כלשון ראשון שברש"י, שהם כשרין, אלא שלא עלו לבעלים לשם חובה.
(ג) <small>53.</small> <b>ואינן טעונין לא להם ולא זרוע. </b>וכ"ה בבבלי כ"ד ב' ומנחות מ"ח ב'. ועיין מ"ש לעיל פ"ג, שורה 44, ד"ה ונאכלין.
(ד) <small>53-55.</small> <b>מי שנזרק עליו אחד מן הדמים ונטמא, ר' ליעזר אומ' סותר את הכל, וחכמים אומ' יביא וכו'. </b>פיסקא ממשנתנו פ"ו מי"א, ולא הוסיפה התוספתא אלא טעם החכמים, עיין להלן. ופירשו בירושלמי ובבבלי בסוף פ"ו ש"סותר את הכל" פירושו כל קרבנותיו שהביא, שהרי ר' אליעזר סובר (פ"ג מ"ד) שאינו סותר אלא שבעה, ובהכרח שבקרבנות אנן קיימין, ור' אליעזר סובר שלא הותר הנזיר ביין וכו' אלא אחרי המעשים כולם, וכל זמן שלא הקריב את כולם אינו ראוי לתגלחת, ואם נטמא לפני הקרבן האחרון דין הקרבנות שהקריב כאילו הקריבן תוך מלאת ופסולין, עיין בתוספות מ"ז א', ד"ה ונטמא, ובקרן אורה י"ד ב', ד"ה אמר רב חסדא. ועיין מ"ש להלן, שורה 60–61, ד"ה ניטמא.<br>ובירושלמי פ"ט רח"ב, נ"ז ע"ג: טעמא דר' אליעזר <b>וגילח הנזיר את שער ראש נזרו</b>, התורה תלת לנזירותו בשערו. כלומר, כל זמן שהשער בראשו הרי הוא נזיר. ובספרי זוטא, עמ' 242: <b>כי נזר אלקיו על ראשו</b>, מגיד שהנזירות בראש. ובמדרש במ"ר שם (פ"י, י"א): כי נזר אלקיו על ראשו. להגיד מה גרם, ועיין בהערות הרח"ש הורוביץ לספרי זוטא שם. אבל בבבלי (מ"ו א' ומקבילות) אמרו: ת"ר ואחר ישתה הנזיר יין, אחר המעשים כולן דברי ר' אליעזר.
(ה) <small>55.</small> <b>מפני שקדש שער בדם. </b>בירושלמי פ"ו ה"ג, נ"ה ע"ב: נזיר טהור מגלח לאחר זריקה, כיון שקדש שלמה נזרו ברם כנשור הוא, וצ"ל: כיון שקדש <b>שערו</b> בדם שלמה נזרו (= נזירותו), כנשור הוא. והוא טעם החכמים כאן, משום שנזרק עליו אחד מן הדמים, קדש שערו בדם וכנשור הוא, ודינו כאילו הקריב את קרבנו וגילח עליו. ולפיכך כשיטהר<sup style="color: gray;">39</sup> יביא שאר קרבנותיו שנשארו עליו חובה. ועיין הלשון בבבלי י"ד ב'.
<h3>הלכה י</h3>
(א) <small>55-56.</small> <b>מעשה במרים התדמרית שנזרק עליה וכו'. </b>משנתנו ספ"ו, ולא הוסיפה התוספתא אלא טעם החכמים "מפני שקדש שער בדם", כלעיל, עיין מש"ש.
(ב) <small>57.</small> <b>ונטמאת עליה. </b>במשנה חסר, מפני שהעניין מוכח מעצמו, עיין במיוחס לרש"י מ"ז רע"א, ונראה שהיה מותר לה להטמא לבתה לכתחילה, כלשון משנתנו פ"ו סמ"ט. ועיין בקרן אורה מ"ה סע"ב, ד"ה והנה הרמב"ם.
<h3>הלכה יא</h3>
(א) <small>58-59.</small> <b>מי שנזר שתי נזיריות, מנה ראשונה ולא הביא קרבנותיו, אסור לגלח וכו'. </b>הדברים פשוטים, שהרי לפני שנזרק עליו אחד מן הדמים כולם מודים שאסור בתגלחת וביין וכו', ולא נשנית הלכה זו אלא כפתיחה לסיפא. ובכי"ע חסר "אסור לגלח ולשתות יין וליטמא למתים", ויש כאן בבא אחת.
(ב) <small>60-61.</small> <b>ניטמא עד שלא גילח, ר' ליעזר אומ' צריך להביא קרבן טומאה, ר' יוסה אומ' אין צריך, מפני שיצא מכלל ראשנה, ולכלל השנייה לא בא. </b>בכי"ע: ר' <b>יהושע</b> אומ' אין צריך וכו'. ועיין ר"מ פ"ג מה' נזירות סהי"ח ומ"ש בצפנת פענח שם. ולפי הגירסא "ר' אליעזר" הברייתא קשה, עיין באור שמח פ"ג מה' נזירות ה"י (אבל עיין קרן אורה מ"ז רע"א), ועיין מה שהקשה בקרן אורה ט"ז ב', ד"ה וראיתי בתוספתא, ומה שתירץ להלן שם י"ח ב', ד"ה תוס' בד"ה מתחיל ומונה מיד. ולפי תירוצו שם אם ניטמא אחרי שגילה אינו מביא קרבן טומאה לר' אליעזר מחמת נזירות שנייה משום שאין לו מה לסתור מתחילת נזירותו. ברם לפי גירסת כי"ו וד ("ר' יוסה"), הרי קשה להניח שבעל מחלוקתו הוא ר' אליעזר הגדול, ובוודאי צ"ל כאן: ר' <b>אלעזר</b>, כמו שהגיה באו"ש הנ"ל, ופירש שם שר' אלעזר סובר שתגלחת אינה מעכבת, ומביא קרבן טומאה, משום שחלה עליו נזירות שנייה. ואף ר' יוסי סובר שאין תגלחת מעכבת, אבל מכיוון שעדיין יש עליו מצות גילוח ומותר בגילוח מצוה, לא חלה עליו נזירות שנייה לחצאין, עיי"ש שהאריך בזה. ועיין במנחת חינוך, מצוה שס"ח, שתמה על הר"מ פ"ג הי"ח הנ"ל<sup style="color: gray;">40</sup> כיצד יכול לגלח בין נזירות לנזירות, הואיל ואין תגלחת מעכבת, הרי אחרי שנזרק עליו הדם מתגלחת ראשונה כבר חלה עליו השניה, ויהא אסור בתגלחת, משום נזירות שנייה. ואין כאן קושי שבוודאי לא אסרה התורה תגלחת נזיר שכבר נתחייב בה, ומסיים את נזירותו הראשונה כמצוותה. ובספרי זוטא נשא, עמ' 241: מי שאמר הריני נזיר על מנת שאגלח בין נזירות לנזירות,<sup style="color: gray;">42</sup> הואיל והרשות בידו לגלח, יכול תהא הרשות בידו לשתות יין, ת"ל <b>ימי נזרו</b>, לא ישתה יין עד מלאת הימים. ועיין בתוספות י"ד סע"א, סד"ה פשוט, ובגליוני הש"ס לר"י ענגיל שם.
<h2>פרק ה</h2>
<h3>הלכה א</h3>
(א) <small>1-3.</small> <b>כל אילו שאמרו אין מתחיל לימנות עד שיטהר, אם נטמא אין מביא קרבן טומאה, כל אילו שאמרו מונה מתחיל ומונה מיד, אם נטמא מביא קרבן טומא'. </b>כלומר, כל אילו שאמרו במשנתנו פ"ז מ"ב "ואין מתחיל למנות עד שיטהר" אם נטמא בנתים, לפני שטהר, אינו מביא קרבן טומאה, כמשנת כריתות פ"ב מ"ג,<sup style="color: gray;">1</sup> אבל כל אילו שאמרו במשנתנו שם (מ"ג) "ומתחיל ומונה מיד" אם נטמא בנתים (בטומאה שהנזיר מגלח עליה) מביא קרבן טומאה, עיין ר"מ פ"ו מה' נזירות סה"י.<sup style="color: gray;">2</sup> ועיין לעיל פ"ב, שו' 43, ד"ה כל אילו שיאמרו, ומה שכתבנו שם. ובמנ"ב הפך את הגירסא, ובח"ד התחיל לפרש כמו שפירשנו, אבל נטה לדרך אחרת, ונדחק מאד.
(ב) <small>3.</small> <b>טומאה שנתונה על גבי כותל, אפי' מחצה על מחצה. </b>בכי"ע: טומאה שנתונה בכותל וכו'. וכ"ה להלן אהלות רפ"ט: טומאה שהיא נתונה בכותל וכו'. וכן העתיק משם הר"ש אהלות פ"ח מ"ב, עיין מ"ש בתס"ר ח"ג, עמ' 120. ובמשנת אהלות פ"ו מ"ג: מחצה למחצה הבית טמא וכו', ר' יהודה אומר כל הכותל לבית. וכנראה, שהברייתא שלנו היא כר' יהודה, ולא מיבעי אם הטומאה היא מחציו ולחוץ שאין הנזיר מגלח, אלא אפילו אם היא מחצה על מחצה. ועיין ירושלמי פ"ז ה"ג, נ"ו ע"ג, בשי"ק שם, ד"ה טומאה. וכנראה שיש שם ט"ס בירושלמי, ועיי"ש בס' ניר. ועיין להלן בתוספתא אהלות פ"ז ה"ח.<br/>וטומאה זו שנשנית כאן והטומאות שלהלן בסמוך, אעפ"י שהן טומאות גמורות, ומזים עליהן בשלישי ובשביעי, והנזיר לוקה עליהן לשיטת הר"מ (פ"ה מה' נזירות הט"ו), מ"מ אינו מגלח ואינו מביא קרבן עליהן, ואינו חייב קרבן עליהן לעניין טומאת מקדש וקדשיו,<sup style="color: gray;">3</sup> מפני שאינן מפורשות בתורה (עיין מ"ש להלן בסמוך), והן מהלכה. ועיין קרן אורה נ"ד ב', ד"ה והרמב"ם, ובצפנת פענח פ"ה מה' נזירות הט"ו.
(ג) <b>וכן ערך בהמה. </b>בד, כי"ע ומקבילות: וכן עדר בהמה. ועיין ר"ש אהלות פ"ח מ"א.
(ד) <small>4-5.</small> <b>חיה ועוף חיין שהיו מהלכין זה אחר זה, אפילו ראשו של זה בין רגליו של זה, אין נזיר מגלח עליהן ואין חייבין על טומאת מקדש וקדשיו. </b>כ"ה בכי"ע. ובד: שהיו מהלכין זה אחר זה, אפילו ראשו של זה וראשו של זה בין רגלו של זה. ולהלן אהלות פ"ט סה"א: אפילו ראשו של זה בין רגליו של זה וראשו של זה בין רגליו של זה וכו'. וכ"ה בראשונים שם, עיין תס"ר ח"ג, עמ' 120. והמלים "אפילו ראשו של זה בין רגליו של זה" נשמטו בכי"ו כאן. וכל אילו אעפ"י שהן מביאין את הטומאה, כמפורש במשנת אהלות פ"ח מ"א, מ"מ אין הנזיר מגלח עליהן ואינו חייב עליהן קרבן, וכן לעניין טומאת מקדש וקדשיו. ושנינו להלן שבועות פ"א ה"ז: מה הפרט מפורש טמאות מפורשות מן התורה, יצא עדר גמלים ועדר רחלים ומכונת חיה ועוף ששכנו, <b>טמאות שאין מפורשות מן התורה</b>. ועיין ס"ז חוקת, עמ' 310. ועיין להלן אהלות פ"א ה"ב, ובר"ש שם פ"א מ"ב.<br/>ובכי"ע מוסיף כאן: ר' אליעזר אומ' הנזיר והמת תחת כריסו של גמל אין נזיר מגלח עליהן, אין חייבין עליהן על ביאת המקדש.<sup style="color: gray;">4</sup> ולהלן אהלות רפ"ט: ר' <b>אליעזר</b> אומר וכו' ואין חייבין עליהן משום טומאת מקדש וקדשיו. ועיין להלן שם פי"ג ה"ו ומ"ש בתס"ר ח"ג, עמ' 120, ועמ' 133. ועיין מ"ש דו"ז הגאון ר' צדוק הכהן בספרו אוצר נחמד, טומאת אוהל, ס"ק נ"ב ואילך.
(ה) <small>5-7.</small> <b>ר' ליעזר אומ' בראשונה היו זקנים חלוקין, מקצתן אומ' רביעית דם, ורובע עצמות, ומקצתן אומ' חצי קב וכו'. </b>בד: ר' <b>אלעזר</b> אומר וכו'. ובכי"ע: אמ' ר' אלעזר וכו'. וכ"ה להלן אהלות פ"ד הי"ג. ובבבלי נ"ג א': אמר ר' <b>אליעזר</b> זקנים הראשונים וכו', אבל בכי"מ שם: ר' <b>אלע'</b> וכו'. ובירושלמי פ"ז סה"ב, נ"ו ע"ג, משובש. ועיין בשו"ת הרמ"ע מפנו סי' ה', ט' ע"א.
(ו) <small>8.</small> <b>לתרומתן ולקדשים. </b>כלומר שנשרפין בכך. ועיין בס' "רב נסים גאון" להר"ש אברמסון, סוף עמ' 293. ובבבלי הסיום הוא: אבל לא לנזיר <b>ועושה פסח</b>. ועיין בקרן אורה שם.
(ז) <small>9.</small> <b>אמ' ר' לעזר כשהלכתי וכו'. </b>כל הברייתא להלן אהלות פ"ד הי"ד הנ"ל, ובבלי כאן נ"ו ב' (ושם בטעות בהוצ' שלנו: ר' <b>אליעזר</b>, אבל בכי"מ לנכון: ר' אלע'). וכל הברייתא בשם התוספתא נעתקה בס' יחוסי תנאים ואמוראים כת"י ערך יהודה בן פתי הראש, וביוחסין השלם, 35 ע"א, ואף בשניהם: ר' אלעזר.
(ח) <b>לערדסקים מצאתי את ר' מאיר וכו'. </b>וכע"ז להלן אהלות ויוחסין הנ"ל. ובד ובבבלי: לערדסקיא. ובס' יחוסי תו"א הנ"ל: כשהלכתי <b>לעוסקיא</b> וכו'. ובבבלי בכי"מ: לעיר קיסי' וכו'. והנכון, כנראה, לפנינו, עיין לעיל עירובין פ"ו ה"ד, ומש"ש (ח"ג), עמ' 418, שורה 10–11.
(ט) <small>9-10.</small> <b>ואת ר' יהודה בן בתירה הראש וכו'. </b>וכ"ה בס' יוחסין הנ"ל. ובד ובבבלי הנ"ל בכי"מ חסרה המלה "הראש", וכן אינה גם בכי"ע כאן (אלא ששם: ויהודה בן פתירא). ובס' יחוסי תו"א הנ"ל: ויהודה בן פתי ראש ובו', יהודה בן פתי ראש אומר וכו'. ולהלן בכי"ע: בן פתירש. ובאהלות פ"ד הנ"ל: יהודה בן פתירוש, ובפתיחת המאירי לאבות, י"ג ע"א, גרס באהלות שם: ר' יאודה בן פתירוס. ובהוצ' שלפנינו בבבלי כאן: ר' יהושע בן פתר ראש, וכ"ה במיוחס לרש"י ובתוספות שם. ובפירוש הרא"ש שם: בן פתר הראש. ובמיוחס לרש"י פירש: כך שמו. ובתוספות ובפי' הרא"ש כתבו: כך שם אביו. ועיין מ"ש לעיל ח"א (ברכות), ריש עמ' 108.
(י) <small>10-11.</small> <b>ר' יהודה בן פתירה אמ' רביעית דם אין נזיר מגלח עליה וכו'. </b>וכ"ה להלן אהלות פ"ד ובס' יחוסי תו"א ובס' יוחסין הנ"ל<sup style="color: gray;">5</sup> (בשנויים בשם פתירה, עיין מ"ש לעיל בסמוך). ובבבלי נ"ו ב' הנ"ל: "כל טומאה מן המת שהנזיר מגלח עליה חייבין עליה משום ביאת מקדש, וכל טומאה מן המת שאין הנזיר מגלח עליה אין חייבין עליה משום ביאת מקדש", כדברי יהושע בן ממל להלן בסמוך. ועיין גם במשנתנו שם פ"ז מ"ד, ועיי"ש בתוספות נ"ו סע"א, ובר"ש אהלות פ"א מ"ב, ובר"מ פ"ג מה' ביאת מקדש הי"ג ובהשגות שם. ובר"ש אהלות הנ"ל כתב: ובתוספתא דנזיר משמע דפליגי ברביעית דם, דהכי תניא יהודה בן <b>פרחיה</b> אומ' רביעית דם וכו'. ולא נתבאר כאן אם מדברים ברביעית דם באהל, או במגע ובמשא. ועיין ר"מ פ"ג מה' טומאת מת ה"ג ובהשגות שם.
(יא) <small>11.</small> <b>ואין חייבין עליה על ביאת מקדש וקדשיו. </b>וכ"ה בכי"ע ובס' יחוסי תו"א הנ"ל (אלא שבשניהם חסר "וקדשיו"), ועיין מ"ש לעיל בסמוך. אבל בד: על <b>טומאת</b> מקדש וקדשיו. וכ"ה להלן אהלות פ"ד הי"ד. ועיין מ"ש להלן, שורה 17, ד"ה על ביאת.
(יב) <small>12.</small> <b>מה תהא זו קלה מן השרץ וכו'. </b>במשנתנו פ"ז מ"ד אמר ר' מאיר כן לר' אלעזר (כצ"ל שם במקום "ר' אליעזר", וכ"ה בכמה נוסחאות).
(יג) <small>13.</small> <b>וחייבין עליו על ביאת מקדש וקדשיו. </b>המלה "וקדשיו" חסרה בד ובכי"ע. אבל בס' יחוסי תו"א הנ"ל: על <b>טומאת</b> מקדש <b>וקדשיו</b>. וכ"ה להלן אהלות פ"ד. ועיין להלן, שורה 17 ד"ה על ביאת.
(יד) <b>רביעית דם חמורה. </b>כלומר שטומאתה שבעה וטעונה הזייה בשלישי וברביעי.
(טו) <small>14-15.</small> <b>שתק ר' יהודה בן פתירה לפניו. </b>וכ"ה ("לפניו") גם בד. ולהלן אהלות חסר "לפניו" ובס' יחוסי תו"א הנ"ל: <b>מלפניו</b>.
(טז) <small>15.</small> <b>בקי היה לך ביהושע בן ממל. </b>וכ"ה ביחוסי תנאים ואמוראים הנ"ל ולהלן אהלות פ"ד. וכע"ז לעיל יבמות פי"ב הי"א, ובבבלי כאן הנ"ל. ובכי"ע: בקיא <b>הוא</b> ביהושע וכו'.
(יז) <small>17.</small> <b>על ביאת המקדש וכו'. </b>וכ"ה בד, בכי"ע, בס' יחוסי תו"א הנ"ל, בבבלי נ"ו ב' ובמשנתנו פ"ז מ"ד. ולהלן אהלות פ"ד הי"ד הנ"ל: חייבין על <b>טומאת</b> מקדש <b>וקדשיו</b>, וכל טומאה מן המת שאין הנזיר מגלח עליה אין חייבין עליה על <b>טומאת</b> מקדש <b>וקדשיו</b>. ועיין מ"ש לעיל, שורה 11, ד"ה ואין חייבין, ומ"ש בתוספ' רי"ד נ"ו ב' בשם רבינו נסים, ומ"ש בתס"ר ח"ג, עמ' 96. ועיין בירושלמי פ"ז ה"ג, נ"ו ע"ג, נ"ו ע"ד, ובשי"ק ה"ג שם, ד"ה תני ר' יוסי ציידנייא.
<h3>הלכה ב</h3>
(א) <small>19-20.</small> <b>שאלו את ר' שמעון בן יוחי, הרי שהיה נזיר ומצורע, מהו שיגלח תגלחת אחת וכו'. </b>וכ"ה בירושלמי ספ"ב, נ"ב ע"ב. וכן בד ובכי"ע: שאלו את ר' שמעון הרי שהיה וכו'. ובבבלי ס' ב': שאלו <b>תלמידיו</b> את ר' שמעון בן יוחי וכו'. ובספרי נשא פי' ל"ח, עמ' 41: או אפילו אמר הרי עלי חמש נזירות על מנת שאגלח תגלחת אחת ותעלה לכולם קורא אני עליו <b>כפי נדרו</b>, ת"ל <b>כן</b> יעשה על תורת נזרו. שאלו <b>ר' אלעזר בן שמוע ור' יוחנן הסנדלר</b> את ר' שמעון בן יוחי הרי שהיה נזיר ומצורע וכו'. ועיין מ"ש ע"ז להלן, שורה 29–30, סד"ה ברם. והשאלה היא בנזיר שנצטרע אחר שהשלים ימי נזירותו, מהו שישלח את קרבנותיו,<sup style="color: gray;">6</sup> וימתין עד שיתרפא, ויגלח תגלחת אחת ותעלה לו לנזירותו ולצרעתו<sup style="color: gray;">7</sup> (לפני ימי ספרו), והיינו שיגלח אף את זקנו וכו'. ועיין בפי' הרא"ש ס' ב' ומ"ש בקרן אורה שם, ד"ה שאלו, ובר"מ רפ"י מה' נזירות. ועיין מ"ש להלן.
(ב) <small>21-22.</small> <b>נזיר מגלח להעביר שער, ומצורע מגלח לגדל שער. </b>ופירשו בתוספות ס' רע"ב: כלומר, נזיר להעביר שער מכל וכל שאינו צריך עוד לשער שיגדלנו לשום מצוה, אבל תגלחת ראשונה של מצורע לגדל שער, לגלחו שנית לפני יום הבאת קרבנותיו.
(ג) <small>23.</small> <b>תעלה לו בימי ספרו. </b>כלומר, נזיר שהוחלט אחרי שהשלים נזירותו ולא שלח את קרבנותיו, ונתרפא וגילח כמצורע, ואח"כ המתין שלשים יום (שהרי ימי ספרו אינם פחות משבעה ימים, אבל יכול להוסיף עד עולם), מהו שישלח קרבנות נזיר,<sup style="color: gray;">8</sup> ואחרי ההקרבה יגלח ראשו וזקנו וגבות עיניו, ותעלה לו לנזירותו וצרעתו. ובקג"נ: לא עולה בימי ספירו, עולה בימי גמרו. וקורא שם "בימי ספירו" תגלחת לשם ספירה, ו"ימי גמרו" הם הימים אחרי הספירה, שמגלח להעביר שער. והנכון כלפנינו, כפי שמוכח מן המשנה, הירושלמי והבבלי.
(ד) <small>23-24.</small> <b>אמ' להם אילו זה מגלח לאחר ביאת מים וזה לאחר ביאת מים יפה אתם אומ' וכו'. </b>וכ"ה בד ובכי"ע. וגירסא זו בלתי אפשרית, שהרי בנזיר טהור אנן קיימין, ואין כאן ביאת מים. ובבבלי ס' ב' הגירסא היא: אילו זה לפני זריקת דמים וזה לפני זריקת דמים יפה אתם אומרים, אלא מצורע לפני זריקת דמים ונזיר לאחר זריקת דמים, עיין להלן. ולפנינו כאן עירבוב לשונות, והיתה כאן השאלה שלאח"כ: לא תעלה לו בטהור תעלה לו בטמא, שהרי טמא מגלח לגדל שער, כמצורע מוחלט לפני ספרו. ועיין בלישנא אחרינא שבבבלי ס' ב' ובתוספות שם, סד"ה ותעלה. וכן בבבלי ס"א א': תני ר' חייא זה לפני ביאת מים וזה לאחר ביאת מים, זה לפני זריקת דמים וזה לאחר זריקת דמים. ועיין גם בספרי הנ"ל ובשנו"ס שם. ובירושלמי ספ"ב הגירסא מעורבבת.
(ה) <small>26.</small> <b>אילו זה מגלח לאחר דמים וכו'. </b>בבבלי הנ"ל: אילו זה לפני ביאת מים וכו', עיין מ"ש לעיל בסמוך.
(ו) <small>28-29.</small> <b>לא תעלה לו בימי גמרו תעלה לו בימי ספרו, לא תעלה לו בטהור תעלה לו בטמא. </b>וכע"ז בכי"ע, וברוב נוסחאות הספרי, עיין בשנו"ס שם. ובד ובירושלמי ספ"ב בכולם: <b>לא</b> תעלה. ובחציו הראשון של המאמר הפירוש הוא בניחותא, ובשני בתמיה, וכן במאמר השני. והוא כלפנינו.
(ז) <small>29-30.</small> <b>נזיר שנצטרע ומצורע שנזר מגלח תגלחת אחת על שתיהן. </b>וכע"ז בד ובכי"ע. ובד בשם ס"א: אבל אם היה נזיר מגלח תגלחת אחת על שתיהן. ונראה שזו היא הוספה ע"פ הירושלמי ספ"ב, שהסיקו שם מדברי ר"ש בן יוחי: אבל אם היה נזיר ונזיר מגלח תגלחת אחת על שתיהן.<br/>ברם קשה לשבש את רוב הנוסחאות שבספרי ושבתוספתא לעיל, וכל הנוסחאות כאן. ונראה שחבריו קבלו את תשובת ר' שמעון בן יוחי בהבדל בין העברת שער וגידול שער לשם מצוה, אבל לא קבלו את תשובתו בהבדל בין לפני זריקת דמים ולאחר זריקת דמים ובין לפני ביאת מים ולאחר ביאת מים, ולפיכך אמרו: תעלה לו בימי ספרו<sup style="color: gray;">9</sup> ותעלה לו בטמא, והסיקו: נזיר שנצטרע ומצורע<sup style="color: gray;">10</sup> שנזר (כגירסת ס"א<sup style="color: gray;">11</sup> והירושלמי) מגלח תגלחת אחת על שתיהן. ובירושלמי ספ"ב מוכח שהסיום היה חסר לפניהם בברייתות, והם בעצמם הסיקו ממנה: אבל אם היה נזיר ונזיר וכו'. ואף לפי גירסת הירושלמי לא הסכימו השואלים<sup style="color: gray;">12</sup> לנימוקיו של ר' שמעון בן יוחאי. ואפשר שר' יוחנן המתרץ שחולקין הן על ר"ש בן יוחאי כוונתו לת"ק שבספרי הנ"ל (לעיל שו' 19–20, ד"ה שאלו).
<h3>הלכה ג</h3>
(א) <small>30.</small> <b>שני נזירין שאמ' להם אחד, ראיתי את אחד מכם שנטמא וכו'. </b>כל הברייתא (עד שו' 42: "שלשים יום") היא פיסקא ממשנתנו פ"ח מ"א. ולפנינו שני נזירין שקבלו סתם נזירות באותו יום, ועומדים בנזירותם, ואחד מהם בוודאי טמא, והשני בוודאי טהור, ואינו ידוע מי הוא. ולפיכך אין יכולים לגלח אחר שבעה ימים של טומאה, לא תגלחת טומאה (שמא טהור הוא, ועדיין לא נשלמו לו ל' יום) ולא תגלחת טהרה (שמא טמא הוא). ומלמד התנא כיצד יעשו ולא יפסידו כלום. ועיין בפירוש ר' יהוסף אשכנזי שהביא במלא"ש למשנתנו.
(ב) <small>31.</small> <b>סופרין שלשי' יום ומביאין קרבן וכו'. </b>וכ"ה בד. ובכי"ע: מביאין קרבן וכו', ואין שם "סופרין שלשים יום", וכ"ה במשנתנו הנ"ל בד' נפולי ובמשניות מטיפוס א"י. ובהוצאות שלנו: מגלחין ומביאין וכו', ועיי"ש בשנו"ס במשנה הוצ' ראם. ולעניינינו הכל אחד, ומתחילה משלימים שלשים יום לנזירותן (לפי הימים שכבר מנה), כדי שיוכלו לגלח ממה נפשך, בין אם הוא טהור, בין אם הוא טמא. ובירושלמי פ"ח ה"א, נ"ז ע"א, אמרו על משנתנו (שלא נזכר שם "סופרין שלשים יום"): בעומד בסוף שלשים, אבל בעומד בתוך שלשים ממתינין לו עד שלשים. והוא כבתוספתא כאן. ובנתים שניהם מזין ושונין וטובלין ומעריבין שמשן.
(ג) <b>ומביאין קרבן טומאה וקרבן טהרה. </b>ומגלחין בין קרבן טהרה לקרבן טומאה, והטהור שביניהן שלא ניטמא גילח כדין אחרי זריקת דמים של קרבן טהרה, והנטמא שביניהן גילח לפני קרבן טומאה, שקרב ביום שלאחריו. וכאן התגלחת היא בלי ספק, שהרי בין הטהור שלא נטמא ובין הנטמא חייבין לגלח. ועיין בבלי נ"ז ב' ומ"ש להלן, והקושיא שם היא מן הסיפא.
(ד) <small>33-34.</small> <b>ומביאין קרבן (טומאה וקרבן) טהרה. </b>וכ"ה בד ובכי"ע. והוא באשגרה מלעיל, שהרי קרבן טומאה כבר קרב, ולפנינו שני אנשים, אחד עומד בסוף נזירות טהרה (זה שהיה טמא), ואחד (זה שלא נטמא) שאינו נזיר כלל, וכבר יצא ידי נזירותו לפני שלשים יום. ובמשנתנו בכל הנוסחאות לא נזכר כאן קרבן טומאה כלל. ותגלחת לא נזכרה לא במשנתנו כאן ולא בתוספתא כאן. ושיטת התוספתא היא שאינם מגלחים כלל, משום ספק הקפת הראש, שהרי אחד מהם (מי שלא נטמא כלל) אינו נזיר עכשיו, ואסור לו להקיף את ראשו, ותגלחת טהרה אינה מעכבת, ומותר לשתות יין וכו', ועיין בתוספות רע"א למשנתנו פ"ח מ"א. אבל בבבלי (נ"ז ב') סמכו על הברייתא שם (ס' א') ששנתה: <b>ארבע</b> תגלחיות,<sup style="color: gray;">13</sup> ופירשו גם את משנתנו שיש כאן תגלחת בסוף, והקשו ממנה, ואח"כ הקשו מן הברייתא שם.
<h3>הלכה ד</h3>
(א) <small>36.</small> <b>מת אחד מהן וכו'. </b>הכל כבמשנתנו הנ"ל. ובכי"ע המשנה מקוצרת.
(ב) <small>37.</small> <b>אם טמא הייתי וכו'. </b>כלומר, ואיני יכול לגלח עכשיו תגלחת טהרה.
(ג) <small>37-38.</small> <b>הרי אתה נזיר לאחר שלשים יום. </b>ואם הראשון טמא, לפנינו שני נזירים, אחד טמא ואחד טהור, ואם היה הראשון טהור, שניהם נזירים טהורים, אלא שאין הנזירות חלה על השני אלא אחרי שכלתה נזירותו של הראשון. ו"לאחר שלשים" לאו דווקא, אלא הרי אתה נזיר לאחר שאני משלים את נזירותי.
(ד) <small>38.</small> <b>סופרין שלשים יום וכו'. </b>כלומר משלימין את ימי הנזירות של הראשון, ובנתים הראשון מזה ושונה וטובל ומעריב שמשו, ועכשיו מותר לו לגלח ממה נפשך בין אם הוא טהור ובין אם היה טמא, ולפנינו קרבן טהרה וודאי, שהרי אחד מהם וודאי נזיר טהור, וחטאת העוף באה על הספק כקרבן טומאה,<sup style="color: gray;">14</sup> ועיין מ"ש להלן בסמוך.
(ה) <small>40.</small> <b>וקרבן טומאה שלך ספק. </b>המלה "שלך" היא באשגרה מלעיל ומלהלן, שהרי השני הוא טהור וודאי. ובמשנתנו חסרה מלה זו. ובמשנתנו, וכן כאן, לא נזכר מהו הקרבן טומאה, וסמכו על הידוע שהכוונה לחטאת העוף שרק היא באה על הספק ואינה נאכלת (עיין להלן). ואפשר שמביא גם עולת העוף ומתנה עליה שתהא נדבה אם אינו טמא, עיין במיוחס לרש"י נ"ט ב', בתוספות ס' א', ד"ה תגלחת, במאירי למשנתנו ולהלן ס' א'.<sup style="color: gray;">15</sup>
(ו) <b>סופרין שלשים יום וכו'. </b>שהרי שניהם ספק נזירים וודאי טהורים. הראשון שמא היה טמא בתחילה, וטהר, וסתר את מה שמנה, ועכשיו צריך לספור בטהרה שלשים יום. והשני שמא היה הראשון טהור בתחילה, וחלה עליו עכשיו נזירות של שלשים יום. אבל וודאי שיש לפנינו נזיר טהור אחד שחייב בקרבן טהרה כדינו.
(ז) <small>40-41.</small> <b>מביאין קרבן (טומאה וקרבן) טהרה וכו'. </b>אף כאן "קרבן טומאה" הוא באשגרה מלעיל (עיין לעיל, שורה 33, ד"ה ומביאין, ומש"ש). ובמשנתנו ליתא, ואין כאן קרבן טומאה שכבר קרב.
(ח) <small>41.</small> <b>וקרבן טהרה שלך. </b>כלומר הקרבן שהקרבנו לפני שלשים, ועכשיו הוא קרבן טהרתי, וכן מפורש במשנתנו הנ"ל. והשני מגלח עכשיו ממה נפשך (עיין מ"ש לעיל, הערה 14), והראשון אינו מגלח מספק, שהרי תגלחת טהרה אינה מעכבת, עיין מ"ש לעיל, שורה 33, ד"ה ומביאין.
(ט) <small>42.</small> <b>וקרבן טומאה שלך. </b>צ"ל: וקרבן טומאה <b>בספק</b>, כמו שהוא במשנתנו הנ"ל.
(י) <small>42-43.</small> <b>שלשים יום הראשנים ושלשים יום האחרונים אסור לגלח, ולשתות יין, וליטמא למתים. </b>כלומר, שניהם אסורין בשלשים יום הראשונים, ואפילו השני שמא היה הראשון טמא וחלה עליו נזירות, ושניהם אסורים בשלשים יום האחרונים, הראשון שמא היה טמא, ועכשיו מונה נזירות בטהרה, והשני שמא היה הראשון טהור, וחלה עליו נזירות בשלשים האחרונים. ועיין מ"ש להלן בשם הירושלמי.
(יא) <small>43-44.</small> <b>אם גילח, ושתה יין, וניטמא למתים, סופג את הארבעים. </b>וכ"ה בד ובכי"ע (ושם: הרי זה לוקה וכו'). והכוונה שגילח פעמיים, בראשונים ובאחרונים, ולוקה ממה נפשך, וכמ"ד שהתראת ספק שמה התראה. ובירושלמי פ"ח ה"א, נ"ז ע"א: שתה יין בתוך שלשים יום הראשונים וכו', התרו בו על שניהם כאחד, פלוגתא דר' יוחנן וכו', ר' יוחנן אמר מקבלין התרייה על ספק וכו'. ובשי"ק שם, ד"ה א"ל, הגיה בתוספתא כאן: <b>אינו</b> סופג וכו'.
(יב) <small>44-45.</small> <b>הוא עצמו על הראשנים חייב ועל השניים פטור. </b>כלומר, השני פטור ממלקות בין על הראשונים ובין על האחרונים (אם התרו בו על אחד מהן), אבל הראשון (הוא עצמו) לוקה על הראשונים ממה נפשך, ואפילו אם היה נזיר טמא ונטמא שוב לוקה, עיין לעיל פ"ב הי"ד, שורה 46.<br>ובירושלמי פ"ח ה"א, נ"ז ע"א: שתה יין בתוך שלשים יום הראשונים אינו לוקה, בתוך שלשים יום האחרונים לוקה (צ"ל להפך: לוקה וכו' אינו לוקה, כהגהת המפרשים). הבא מן השוק אינו לוקה לא על השניים (צ"ל: הראשונים) ולא על האחרונים.
<h2>פרק ו</h2>
<h3>הלכה א</h3>
(א) <small>1.</small> <b>ספק נזיר טמא, ספק נזיר טהור וכו'. </b>כל ההלכות כאן עד ה"ב ("כל קרבנות צבור והיחיד וכו'") נעתקו בתוספות זבחים ע"ו א', ד"ה למחרת, מנחות ק"ה א', ד"ה למחרת (ועיין שטמ"ק שם), ורובן גם בתוספות נדה ע' א', ד"ה למחרת. ועיין רש"י מנחות ק"ה סע"א.<br/>ובמשנתנו פ"ח מ"ב: נזיר שהיה טמא בספק ומוחלט בספק אוכל בקדשים אחר ששים וכו', ומיטמא למתים אחר מאה ועשרים יום, שתגלחת הנגע דוחה את תגלחת הנזיר בזמן שהוא ודאי, אבל בזמן שהוא ספק אינו דוחה. ומפרשת התוספתא כיצד יעשה, שהרי אם בא לגלח לאחר שבעה כנזיר טמא, אומרים לו שמא טהור אתה, ועליך לחכות עד שתשלים שלשים יום, ומשלים שלשים יום, ואם בא לגלח כטהור על קרבנות טהרה, אומרים לו שמא טמא היית וכו', ומגלח ומונה שלשים יום ומגלח וכו', ועדיין יש לחשוש, שמא מצורע מוחלט היה, ושתי התגלחות לא עלו לו כלל לשם נזירות, וכל הימים שספר לא עלו לשם נזירות, אפילו אם היה נזיר טהור (כמשנתנו פ"ז מ"ג), ועכשיו שטהר מצרעתו צריך למנות מחדש, ומונה שלשים יום (שמא היה טהור ואסור לו לגלח) ומגלח נזירות טומאה (שמא טמא היה), ואח"כ מונה עוד שלשים יום לנזירות טהרה, ומביא את קרבנותיו. ותגלחת רביעית לא נזכרה בתוספתא.<sup style="color: gray;">1</sup> אבל בבבלי ס' א' מפורש: <b>ארבע</b> תגלחיות, ולפיה נמצא מגלח ארבע פעמים, פעם לכל שלשים יום, ויוצא מכלל מצורע ונזיר אחר מאה ועשרים יום. ודין הקרבנות שמביא בין תגלחת ותגלחת מבואר בתוספתא להלן. ועיין בפיה"מ למשנתנו פ"ח מ"ב, ובפירושו מהדו"ק שהביא הר"י קאפח שם, עמ' קצ"ח, ובפי' ר' יהוסף אשכנזי שהביא במלא"ש שם. ועיין ר"מ פ"י מה' נזירות ה"א ואילך, והר"מ פסק לפי הברייתא בבבלי ופירוש התלמוד שם. ועיין בשו"ת הרדב"ז, ללשונות הרמב"ם ז"ל סי' רפ"ו, על כל הפרק ברמב"ם שם.
(ב) <small>1-2.</small> <b>ספק נזיר טהור, אבל נזיר ודיי היה, ספק מצורע טמא ספק מצורע טהור, אבל מצורע ודיי היה וכו'. </b>בכי"ע חסרה המלה "היה" אצל נזיר ואצל מצורע, אבל היא ישנה שם גם בד ובתוספות זבחים, מנחות ונדה הנ"ל<sup style="color: gray;">2</sup> ובירושלמי שנביא להלן, והיא גירסא נכונה. והברייתא שלנו מבארת את משנתנו פ"ח מ"ב הנ"ל, שהיא קשה, שהרי מפורש במשנתנו<sup style="color: gray;">3</sup> שספק נגעים עד שלא נזקק לטומאה טהור (ואם נזקק לטומאה הרי אין כאן ספק, וחייב לגלח ולהביא קרבנות כשנטהר), כמו שהקשה בפי' הרא"ש נ"ה ב'.<sup style="color: gray;">4</sup> וכן בארו בירושלמי (פ"ח רה"ב, נ"ז ע"א) את משנתנו: אי זהו מוחלט מספק, שנים שבאו אצלו והחליט את אחד מהן, ולא הספיק להחליט את השני עד שנחלפו לו (כלומר, ועכשיו נתרפאו שניהם) זהו מוחלט מספק. הדא היא דתני ר' חייא ספק נזיר טמא ספק נזיר טהור, אבל נזיר ודאי <b>היה</b>, ספק מצורע טמא ספק מצורע טהור, אבל מצורע ודאי <b>היה</b>. ופירושו שהיה לפנינו מצורע וודאי שנתרפא, אלא שנתחלף<sup style="color: gray;">5</sup> באחר שלא נחלט מעולם.
(ג) <small>2-3.</small> <b>אוכל בקדשים אחר ששים יום. </b>וכ"ה בד, בכי"ע, בתוספות זבחים ומנחות הנ"ל לעיל, שורה 1. וכ"ה במשנתנו פ"ח מ"ב הנ"ל. ובתוספות נדה הנ"ל העתיקו בשם התוספתא: אחר ס"א יום. ועיין בתוספות כאן נ"ה ב', ד"ה ומדקדק הר"ם, ומ"ש בהגהות הרש"ש שם. ובכי"ו כאן: אוכל בקדשים אוכל בקדשים וכו', והשארתיה בפנים במוקפות, משום האפשרות לקרא: היה אוכל בקדשים, אוכל בקדשים וכו', שהרי הפיסוק שלי הוא. ועיין מ"ש לעיל בסמוך, שורה 1–2.
(ד) <small>4-5.</small> <b>הזה ושנה, גילח והביא קרבן וכו'. </b>כולם ציווי הם, וכן מנוקד בכי"ע: היזה ושנה גילח וכו'. ועיין בתוספות הנ"ל. וכל הברייתא בירושלמי פ"ח ה"ב (ואילך בד' ישנים), נ"ז ע"א ואילך, ובקיצור בבבלי ס' א', עיי"ש.
(ה) <small>6.</small> <b>צא מנה עשרים ושלשה להשלים שלשים. </b>שהרי לא נתנו לו לגלח כנזיר טמא, ויש לו שלשים לגידול שער.
(ו) <small>7.</small> <b>גילח והביא קרבן. </b>אף כאן ציווי הוא, כלעיל. ובכי"ע ליתא.
(ז) <small>8-9.</small> <b>מביא עולת בהמה ומתנה עליה, ואומ' אם טהור אני הרי זו חובה וכו'. </b>בכי"ו ובכי"ע: אם <b>טמא</b> אני, והוא שיבוש ברור, שאם טמא הוא מגלח לפני הקרבן,<sup style="color: gray;">6</sup> וכאן הוא מגלח אחרי העולה, ולפני חטאת העוף. והנכון הוא בד, בתוספות זבחים, מנחות ונדה הנ"ל: אם <b>טהור</b> אני וכו'. וכן יוצא מן הירושלמי הנ"ל ומן הבבלי ס' א' (ואי לאו מצורע הוא ולאו טמא הוא וכו' עולת בהמה הויא חובתו). וכ"ה בר"מ פ"י מה' נזירות ה"ו.
(ח) <small>9.</small> <b>ואם לאו, הרי זו נדבה. </b>כלומר, אם אני טמא (עיין מ"ש לעיל), ועלי לגלח לפני הקרבן, הרי זו נדבה, ועכשיו אם הוא נזיר טהור ואינו מצורע יכול לגלח על העולה (עיין במשנתנו פ"ו מ"ז). ושלמים אינו מביא משום הבאה לבית הפסול ומשום שצריכים תנופה,<sup style="color: gray;">8</sup> ואינו יכול להניף משום ספק מצורע, וחטאת בהמה אינה באה על הספק.
(ט) <small>9-10.</small> <b>כיצד תיעשה לו להחמיר עליו וכו'. </b>וכ"ה בירושלמי הנ"ל. והכוונה, שהרי הוא גם ספק מוחלט, ועליו להביא צפורים ולגלח אח"כ תגלחת ראשונה של ימי החלטו. ובבבלי ס' א': תגלחת ראשונה מביא צפורים וחטאת העוף ועולת בהמה.
(י) <small>10.</small> <b>מביא פילי של חרס חדשה וכו'. </b>הכל כמשנת נגעים רפי"ד. ופילי הוא φιάλη, כלומר, קערה,<sup style="color: gray;">9</sup> עיין בספרו החשוב של ר"י בראנד "כלי חרס בספרות התלמוד", עמ' תכ"ד, הערות 29–30.
(יא) <small>11-12.</small> <b>חפר וקברה בפניו. </b>וכ"ה במשנתנו הנ"ל, ועיין תמורה פ"ז מ"ד. ומ"ש וקברה בפניו, כתב בתיו"ט בנגעים שם: מפני חחשד, שלא יחשדנו שיאכלהו.
(יב) <small>12.</small> <b>ומביא חטאת העוף ומתנה עליה וכו'. </b>וחטאת העוף היא משום ספק טומאת נזיר, שהרי בתגלחת ראשונה של מצורע אין קרבן, ומשום תגלחת נזיר טהור, כבר הקריב את עולתו והתנה עליה שאם הוא נזיר טהור ואינו מצורע, העולה לחובתו, ומותר לו עכשיו לגלח. וכאן אינו צריך להפקיר נכסיו, שהרי אמרנו שבתגלחת ראשונה חטאת העוף אינה באה אלא משום ספק נזיר טמא, ודינו בחטאת העוף אפילו הוא עשיר, כמפורש בכתוב.
(יג) <small>12-13.</small> <b>ואומ' אם טמא אני חטאת מחובתו וכו'. </b>והוא מתנה עכשיו, אבל עדיין אינו מקריבה אלא לאחר תגלחתו.
(יד) <small>14.</small> <b>ומגלח ראשו וזקנו וגבות עיניו וכו'. </b>כלשון המקרא ויקרא י"ד, ט'. ועיין מ"ש להלן, שורה 17, ד"ה ומגלח ראשו, כיצד מגלח את זקנו מספק, ושמא אינו מצורע. אבל את ראשו מגלח כאן ממה נפשך, ואפילו אם אינו מצורע ואינו נזיר טמא, שהרי תגלחת ראשונה וודאית היא.<br>ולאחר התגלחת מקריב את חטאת העוף, ונמצא שתגלחת הראשונה היתה כדין, שהרי גילח לאחר זריקת דם העולה, ואם הוא נזיר טהור יצא. ואם הוא טמא, הרי העולה שהקריב היא נדכה, והוא כבר טבל מזמן אחרי ההזייה (עיין במדבר ו', ט', ובר"מ פ"ו מה' נזירות הי"א), ומגלח עכשיו ואח"כ מקריב חטאת העוף באותו יום, וכר' עקיבא במשנתנו פ"ו מ"ו, עיין בתוספות זבחים מנחות ונדה הנ"ל. נמצאנו למדים שאפילו אם <b>לא</b> היה מצורע גילח כדין, בין שהיה נזיר טהור (שהרי גילח אחרי עולתו) ובין שהיה נזיר טמא (שהרי גילח והביא אח"כ חטאת העוף). ואשר לאשמו עיין להלן. ועדיין הוא ספק נזיר, שמא היה טמא, וצריך עכשיו למנות ל' יום בטהרה, ואם היה מצורע יצא ידי תגלחתו הראשונה, וקרבן הרי אין לו בתגלחת ראשונה, ועדיין הוא מצורע בימי ספרו, ונזיר ספק טמא ספק טהור.
(טו) <b>ומביא עולת בהמה וכו'. </b>וכ"ה בכי"ע ובתוספות הנ"ל (לעיל שו' 1). אבל בד: <b>ומונה ל'</b> ומביא עולת בהמה וכו', וכן הגירסא בירושלמי. וכן כתבו בתוספות זבחים ונדה הנ"ל: ונראה שחסר מן התוספתא וסופר שלשים יום, וגרסי' וסופר שלשים יום ומביא עולת בהמה. וכן ברור, שהרי עדיין בספק הוא עומד, ושמא היה נזיר טמא, ובתגלחת ראשונה טהר, וצריך למנות שלשים יום בטהרה. ובבבלי ס' א': [תגלחת] שנייה, מביא חטאת העוף ועולת בהמה. וחטאת העוף היא משום תגלחת מצורע, עיין בתוספות שם, ד"ה ה"ג.
(טז) <small>15-16.</small> <b>ומתנה עליה ואומ' אם טמא הייתי עולה הראשונה חובה וזו נדבה וחטאת העוף מחובתו וכו'. </b>בכי"ו ובכי"ע: אם <b>טמא אני</b> וכו'. ובד בטעות: אם <b>טהור</b> הייתי, אבל בתוספות זבחים, מנחות ונדה הנ"ל: אם טמא <b>הייתי</b>.<sup style="color: gray;">10</sup> ובכל הנוסחאות (לרבות קג"נ) עולה הראשונה חובה וכו', כלפנינו. וצ"ל להפך: העולה הראשונה נדבה וזו חובה, וכ"ה בתוספות זבחים, מנחות ונדה הנ"ל. וכ"ה בירושלמי. ועיין בבלי ס' ב' ור"מ פ"י מה' נזירות ה"ו, וכן מוכרח.<br/>וכאן אנו חוששין שמא היה נזיר טמא, והעולה הראשונה שהקריב הקריבה לפני תגלחתו (משום ספק נזיר טהור), ולא יצא בה משום נזיר טמא,<sup style="color: gray;">11</sup> ולפיכך מתנה עכשיו ואומר שאם היה טמא העולה ראשונה נדבה,<sup style="color: gray;">12</sup> וזו חובה לנזירות טהרה. וחטאת העוף שהקריב אחרי תגלחתו הראשונה היא מחובתו, וכבר הביא חטאת העוף (ואשר לאשם, עיין להלן), וטהר מטומאתו.
(יז) <small>16-17.</small> <b>ואם טהור אני, עולה הראשונה נדבה וזו חובה, וחטאת העוף ספק. </b>וכ"ה בכל הנוסחאות, לרבות קג"נ. וצ"ל: עולה הראשונה חובה וזו נדבה וכו', כמו שהוא בתוספות זבחים, מנחות ונדה הנ"ל (לעיל שו' 1). וכ"ה בירושלמי, ועיין מ"ש לעיל, שורה 15–16, ד"ה ומתנה, וכן מוכרח, שאם היה טהור העולה הראשונה שגילח אחריה היא עולת חובה, וזו היא נדבה, וחטאת העוף שהקריב היא ספק, שהרי טהור מביא חטאת בהמה. וכאן אינו מביא קרבן טומאה, שהרי בוודאי טהר לפני כן מטומאתו, ואם היה מצורע, הרי גם עכשיו לא תועיל לו, עיין מ"ש לעיל, שורה 14, סד"ה ומביא.<br>אבל עדיין אנו חוששים שמא היה מצורע מוחלט, ואין לו כלל קרבן בתגלחת ראשונה, ותגלחת זו היא תגלחת שנייה אחרי ספרו, ולא יצא כלל בתגלחת ראשונה משום נזירות, וימי גמרו וימי ספרו אין עולין למניין נזירות. וכיצד יעשה ?
(יח) <small>17.</small> <b>ומגלח ראשו וזקנו וגבות עיניו וכו'. </b>וכאן מתעוררת השאלה שמא כבר יצא ידי נזירותו (שלא היה מצורע כלל) וכשמגלח עובר גם על הקפת הראש<sup style="color: gray;">13</sup> וגם על השחתת זקן.<sup style="color: gray;">14</sup> וכבר שאלו שאלה זו בירושלמי בספ"ח, ותירצו שמדברים בסריס. ושאלו: והתנינן <b>זקן</b>, אית לך מימר סריס ? והתירוץ שם אינו ברור בוודאות, אבל כנראה שהמסקנא היא שתנא זה סובר שאף ספק צרעת דוחה את לאווין הללו,<sup style="color: gray;">16</sup> ועיי"ש במה"פ, ד"ה לא שנייא. ובתוספות זבחים ע"ה א', מנחות ס"ב ב', ד"ה וכן, בכורות ס"א א', ד"ה והא (לעניין סמיכה) כתבו: ובגברא איירי כדמוכח בתוספתא.<br/>ובבבלי נ"ז ב': ומגלח ד' תגלחות. והא קעביד השחתה (כ"ה בכי"מ, במיוחס לרש"י ובתוספות), ועיי"ש בקרן אורה. והעמידוה באשה, או בקטן. וכן פסק הר"מ בפ"י מה' נזירות ה"ט. ועיין להלן נגעים פ"ד ה"י ובבלי קידושין ל"ה ב'.
(יט) <small>17-18.</small> <b>ר' שמעון אומ' למחרת מביא אשמו ולוגו וכו'. </b>ירושלמי פ"ח ה"ב (בד"י בטעות: ה"ד), נ"ז סע"א, בבלי זבחים ע"ו סע"א, מנחות ק"ה סע"א, נדה ע' א', ונרמזה במכילתין ס' א'. ופירש"י (מנחות ק"ה רע"ב): למחרת של יום ששים, ועיי"ש בתוספות ק"ה א', ד"ה למחרת, והכוונה גם לאחר התגלחת. והוא הקרבן הראשון. ור"ש לשיטתו במשנת זבחים פ"ח מ"ג (ועיין במשנת פסחים פ"ט מ"ח), ואינו חושש שמביא קדשים לבית הפסול, שהוא ממעט באכילת הקרבן.<sup style="color: gray;">17</sup> ועיין ר"ש נגעים פי"ד מי"ג.
(כ) <small>20.</small> <b>וטעון מתן בהונות וכו'. </b>כחומרי אשם מצורע ושלמים (חזה ושוק).
(כא) <small>21.</small> <b>ולא הודו לו חכמים לר' שמעון, שמביא קדשים לבית הפסול. </b>כמשנת זבחים פ"ח מ"ג. ועיין בירושלמי, וצ"ל שם כלפנינו (<b>ולא</b> הודו), וכמו שתיקנו המפרשים. וכן מפורש בבבלי נדה ע' ב'.
(כב) <small>21-22.</small> <b>להביא חטאת בהמה אין יכול וכו'. </b>עכשיו חוזר התנא קמא ומפרש כיצד יעשה למחר אחר תגלחתו בקרבנות מצורע לאחר ספרו. ולר"ש לעיל הקרבן הראשון הוא כדינו (אשם), ולתנא שלנו (בן זומא) האשם אינו מעכב.
(כג) <small>23.</small> <b>שהעשיר שהביא קרבן עני לא יצא. </b>כמפורש במשנת נגעים פי"ד מי"ב. <b>כיצד הוא עושה וכו'. </b>במיוחס לרש"י ס' א' בשם התוספתא. וכל הברייתא בירושלמי פ"ח, נ"ז ע"ב. ועיין במשנה סוף נגעים ובתוספתא שם, ובבבלי נדה ע' א'.
(כד) <small>24.</small> <b>מביא חטאת העוף. </b>כלומר, למחרתו, כדין מצורע.
(כה) <small>24-25.</small> <b>ואומ' אם מצורע אני הרי זה חובתי. </b>כ"ה ("חובתי") בכי"ע, בתוספות זבחים, מנחות ונדה הנ"ל<sup style="color: gray;">18</sup> ובירושלמי. ובכי"ו בטעות: אשמו. ובד: הרי זה חטא'. והיא היא, שהרי מצורע עני מביא חטאת העוף. ולר' אליעזר בן יעקב (ערכין י"ז ב' ומקבילות) מפקיר את נכסיו לפני שהביא את צפוריו. ועיין בתוספות זבחים ע"ו א', מנחות ק"ה ב'.
(כו) <small>25.</small> <b>ואם לאו, הרי זה ספיקי. </b>כלומר, אם אינני מצורע, אין כאן אלא חטאת הבאה על הספק.<sup style="color: gray;">19</sup>
(כז) <small>25-26.</small> <b>אבל לשתות יין, וליטמא למתים, אין יכול וכו'. </b>שהרי אפשר שהיה מצורע, ושתי התגלחות לא עלו כלל לשם נזירות, ואף הימים שספר לא עלו לו.
(כח) <small>27.</small> <b>כיצד תעשה לו כדברי בן זומא. </b>פירשו בתוספות זבחים ומנחות הנ"ל (לעיל שו' 1): לדברי בן זומא שאינו מצריך לבקש אחד מן השוק לידור כנגדו בנזיר, כמו שמצריך ר' יהושע בפרק שני נזירין (משנתנו פ"ח מ"א). ופירוש זה קשה קצת, שהרי ר' יהושע לא נחלק עליו מעולם, ואף הוא סובר שנזיר מביא קרבנותיו לחצאים, כמפורש בירושלמי פ"ח ה"א, נ"ז ע"א: שלא תנעול תשובה מבית הוועד. וכן בבבלי נ"ט ב': לא אמר ר' יהושע אלא לחדד בה את התלמידים.<sup style="color: gray;">20</sup> וכן אמרו במשנתנו הנ"ל: אבל הודו לו חכמים לבן זומא.<br/>ברם בירושלמי פ"ח ה"ב (בד"י ה"י), נ"ז ע"ב: אמר ר' יוחנן זו דברי בן זומא, אבל דברי חכמים לעולם הוא בחליטו עד שיניף האשם וכו'. והכוונה היא שהירושלמי סבר שכל הפרק במשנתנו הוא מדברי בן זומא, ודברי ר' יהושע הוא מאמר המוסגר, והברייתא שלנו מפרשת את דברי בן זומא במשנתנו פ"ח מ"ב. ובן זומא חולק על ר' שמעון לעיל, ועושה לו תקנה בלי אשם, וכבר תיקן את צרעתו בחטאת העוף, כמפורש לעיל. ועיין במשנתנו סוף נגעים, בר"ש ובתיו"ט שם. ועיין בשי"ק כאן פ"ח ה"ב, ד"ה אבל דברי חכמים.
(כט) ועכשיו השאלה כיצד יתקן את עצמו מספק נזירות, שהרי אפשר שהיה מצורע ושתי התגלחות לא עלו לו לשם נזירות, ואף הימים שמנה לא עלו לו, ואף שעכשיו בוודאי תיקן את צרעתו, מ"מ עכשיו הוא ספק נזיר טהור ספק נזיר טמא, ספק שאינו נזיר כלל (שלא היה מצורע). <b>סופר שלשים יום. </b>כלומר, שמא נזיר טהור הוא ואסור לו לגלח עד שלשים. <b>ומביא עולת בהמה ומגלח. </b>כלומר, אחרי זריקת הדם. וזו היא תגלחת שלישית.<sup style="color: gray;">21</sup>
(ל) <small>28-29.</small> <b>ומביא חטאת העוף ומתנה עליה, ואומ' אם טמא אני חטאת מחובתי ועולה נדבה וכו'. </b>כלומר, אחרי שגלח מביא חטאת העוף וכו'. ואם היה נזיר טמא (והוא כבר הזה ושנה וטבל לפני תגלחת הראשונה, ועכשיו הוא טהור) וגילח אחר עולת הבהמה, הרי העולה היתה נדבה, וגילח לפני החטאת העוף, ויכול להקריבה בו ביום שגילח, כר' עקיבא במשנתנו פ"ו מ"ו. ועיין בכ"מ פ"י מה' נזירות ה"ד, ולא זכיתי להתחוור בדבריו במ"ש על תגלחת שלישית.
(לא) <small>29.</small> <b>אם טהור אני עולה מחובתי וכו'. </b>והרי גילח אחרי עולת הבהמה ויצא ידי נזירותו, כמשנתנו פ"ו מ"ז, והוא הדין שצריך להתנות על קרבנות הראשונים (אם לא היה מצורע), אלא שקיצר התנא, כמו שפירשו בתוספות זבחים ומנחות הנ"ל (לעיל שו' 1). <b>וסופר שלשים יום. </b>שמא היה מצורע ומוחלט ונזיר טמא, ועכשיו עליו למנות נזירות בטהרה שלשים יום.
(לב) <small>29-30.</small> <b>ומביא קרבנותיו שלמים, ומביא עולת בהמה ומתנה עליה. </b>בתוספות זבחים ע"ו סע"א ומנחות ק"ה ב' הנ"ל: ומביא קרבנותיו שלמים <b>ודאי</b>, עולת בהמה <b>ספיקו</b> (במנחות: ספק), ומתנה עליה וכו'. ושאלו שם למה לא הזכיר התנא חטאת, והרי עכשיו הוא בוודאי נזיר טהור. ועיין בתוספות נדה ע' ב'. ונראה שהמלים "ודאי" "ספיקו" הן מבעלי התוספות עצמן, ואינן בשום נוסח התוספתא, אבל ברור שהם פירשו "שלמים": קרבן שלמים.<br/>אבל בירושלמי פ"ח ה"ב (בד"י ה"ז), נ"ז ע"ב: ומביא קרבנותיו <b>שלמין</b> ומתנה עליהן,<sup style="color: gray;">22</sup> ואומר אם טמא הייתי העולה הראשונה חובה וכו' (צ"ל: נדבה, כמו שתיקנו בד"ח). ואף שבכתיב הירושלמי פעמים ואין הבדל בין שלמים ובין שלמין, מ"מ מוטב ללכת אחר הרוב, וקרבנותיו שלמין פירושו קרבנותיו שלימין,<sup style="color: gray;">23</sup> כל קרבנותיו, וכפירוש בעל ק"ע ופ"מ.<sup style="color: gray;">24</sup> ואף שבמשנתנו פ"ח סמ"א קראו לכך "קרבנותיו חציים" (כגירסא שבמשנה שבירושלמי), שאני הכא שבשלש תגלחות הראשונות הביא קרבנותיו חציים, וכאן מביא את כל הקרבנות בלי שום תנאי (חוץ מן העולה), ואף בעולה יתכן שהיה מצורע מוחלט ונזיר טמא, ועכשיו הוא מביא את כל הקרבנות כולם בלי יוצא מן הכלל. ועיין בבלי ס' ב' ור"מ פ"י מה' נזירות סה"ד.<br/>ובתוספתא כי"ו וכי"ע ובעלי התוספות לא נזכרה תגלחת רביעית,<sup style="color: gray;">25</sup> עיין מ"ש להלן, שורה 32. ואפשר שכאן אינו מגלח כלל, כמו שכתבנו לעיל פ"ה, שורה 33, ד"ה ומביאין, ובהערה 13 שם. ואעפ"י שהתנא של התוספתא סובר שהקפת כל הראש לאו שמה הקפה, מכל מקום אסור לעשות כן מדרבנן, ובמקום שאין הכרח לתקנו, אינו מגלח.
(לג) <small>30-31.</small> <b>אם טמא אני עולה הראשונה חובה וזו נדבה. </b>וכ"ה בד ובירושלמי הנ"ל (בד"י), והוא שיבוש. והנכון בכי"ע: עולה הראשונה נדבה וזו חובה. וכ"ה בתוספות זבחים ומנחות הנ"ל. וכן יוצא מן הבבלי ס' ב'. ועיין ר"מ פ"י מה' נזירות ה"ז. והכוונה: אם טמא הייתי בתחילה וכו'. והוא הדין שצריך להתנות על שאר קרבנות שהביא מכבר, אלא שקיצר התנא, וכתוספות הנ"ל. ועיין ר"מ הנ"ל.
(לד) <small>31-32.</small> <b>אם טהור אני עולה הראשונה נדבה וזו חובה. </b>וכ"ה בד ובירושלמי הנ"ל (בד"י). ובכי"ע: העולה <b>והאשם</b> נדבה וכו', וצ"ל שם: העולה הראשונה נדבה וכו'. והנכון הוא: עולה הראשונה חובה וזו נדבה, כמו שהוא בתוספות זבחים ומנחות הנ"ל. ועיין בבלי ס' רע"ב ור"מ הנ"ל.
(לה) <small>32.</small> <b>וחטאת העוף ספיקי. </b>בד: והחטאת העוף ספקי ומגלח. ובכי"ע: וחטאת העוף ספיקו ושותה יין וכו', עיין להלן. והנכון כלפנינו וכי"ע,<sup style="color: gray;">26</sup> שלא הזכירו תגלחת, וכאן אינו מגלח, עיין מ"ש לעיל, שורה 29–30, ד"ה ובתוספתא, ושלא כשיטת הברייתא בבבלי ס' א': <b>ארבע</b> תגלחיות. <b>ואוכל בקדשים לאחר ששים יום. </b>וכ"ה בד, והוא שיבוש ברור ואינו בכי"ע ובתוספות זבחים ומנחות הנ"ל.
(לו) <small>33-34.</small> <b>במה דברים אמורים בזמן שנזר שלשים יום, אבל נזר שנים עשר חדש וכו'. </b>בבלי ס' א', נ"ו א', ובמיוחס לרש"י נ"ו א': ותני עלה, בתוספתא. ועיין בירושלמי פ"ח ה"ב (ה"ט בד"י), נ"ז ע"ב, ויש שם חסרון, ואף שם הביאו את התוספתא כאן, עיי"ש במפרשים, ועיין ר"מ פ"י מה' נזירות ה"ב, בהשגות ובלחם משנה שם ובקרן אורה ס' א'.
(לז) <small>35-36.</small> <b>טמא בספק ומוחלט בודיי, אוכל בקדשים לאחר שמנה ימים. </b>וכ"ה בבבלי ס' ב'. ופירושו שאין כאן ספק בצרעת, ותגלחת מצורע דוחה תגלחת נזירות, ולפיכך נוהג מתחילה כדין מצורע, ואח"כ כדין נזיר ספק טמא ספק טהור. ועיין בתוספות זבחים ומנחות הנ"ל. והברייתא שלנו גם בירושלמי ספ"ח, נ"ז ע"ב, ושם משובש, עיי"ש במפרשים.
(לח) <small>36.</small> <b>שותה יין ומיטמא למתים לאחר ששים ושבעה יום. </b>בכי"ע ובקג"נ: לאחר <b>שלשים</b> ושבעה יום. וכ"ה בתוספות זבחים ומנחות הנ"ל (לעיל שו' 1), אלא שכתבו שם: ונראה דגרס (דגרסינן. כ"ה בתוספ' מנחות) <b>ששים</b> ושבע לפי שיטה שפירשנו. וכ"ה בבבלי הנ"ל, וכן נכון, והיינו שמונה של צרעת, ושלשים שלשים של ספק נזירות טומאה ספק טהרה.<sup style="color: gray;">28</sup> ובד גרס: לאחר ששים <b>ושמונה</b> יום, והיא היא, ולפי גירסא שלפנינו מתחיל למנות ביום שמיני, ומקצת היום ככולו. ובירושלמי הנ"ל משובש.
(לט) <small>36-37.</small> <b>טמא בודאי ומוחלט בספק, אוכל בקדשים לאחר שלשים ושבעה יום. </b>וכ"ה בד, בכי"ע ובתוספות ובבבלי הנ"ל. והכוונה שמונה שבעה ימים (ומזה ושונה בנתים, שהרי הוא טמא וודאי) ומגלח לאחר שבעה ימים ממה נפשך, שאם הוא מצורע עולה לו תגלחתו לימי חלוטו,<sup style="color: gray;">29</sup> ואח"כ מונה ל' יום (שמא אינו מצורע, ועכשיו הוא נזיר טהור, ואינו יכול לגלח לפני ל' יום) ומגלח תגלחת שנייה,<sup style="color: gray;">30</sup> וטהר מצרעתו, ומותר בקדשים, כפירוש המיוחס לרש"י ועוד. ועיין ר"מ פ"י מה' נזירות הי"א, ופירושו קשה מאד. ועיין ירושלמי ספ"ח, והגירסא שם משובשת.
(מ) <small>37-38.</small> <b>שותה יין ומטמא למתים לאחר שבעים וארבעה יום. </b>וכ"ה בבבלי הנ"ל. ופירש במיוחס לרש"י שמא היה מצורע ולא עלו לו כלל הימים שמנה, ומונה שבעה ימים,<sup style="color: gray;">31</sup> לתגלחת טומאה,<sup style="color: gray;">32</sup> ואח"כ מונה ל' יום נזירות בטהרה,<sup style="color: gray;">33</sup> וביחד ל"ז ול"ז, ע"ד יום, ובירושלמי ספ"ח משובש.
(מא) <small>38-39.</small> <b>טמא בודאי ומוחלט בודיי, אוכל בקדשים לאחר שמונה ימים. </b>שהרי תגלחת מצורע קודמת, ואחר שמונה ימים נטהר ואוכל בקדשים.
(מב) <small>39.</small> <b>ושותה יין ומיטמא למתים לאחר ארבעים וארבעה יום. </b>וכ"ה בד, בקג"נ, בתוספות, בירושלמי ספ"ח ובבבלי הנ"ל. ובכי"ע בטעות: לאחר ארבעים יום. ואף כאן מוסיף על ימי צרעתו, שבעה ימים לנזירות בטומאה ושלשים לנזירות טהרה, בסך הכל מ"ד יום. ועיין מ"ש לעיל, הערה 32.
<h3>הלכה ב</h3>
(א) <small>40.</small> <b>כל קרבנות צבור והיחיד הציץ מרצה על טומאת הדם ועל טומאת הגוף וכו'. </b>וכ"ה בד, בכי"ע בקג"נ כאן, ולעיל פסחים פ"ו ה"ה בכל הנוסחאות. ובתוספות רי"ד פסחים פ"א ב' (י"ט ע"ב מן הספר): וזו היא ששנינו בפ' בתרא דתוספתא דנזיר, כל קרבנות הציבור והיחיד הציץ מרצה על טומאת הדם, ואין הציץ מרצה על טומאת הגוף ואם ניטמא טומאת התהום וכו', וברור מתוך פירושו שיש שם השמטה ע"י הדומות, וצ"ל: על טומאת הדם [ועל טומאת הגוף, חוץ מנזיר ועושה פסח שהציץ מרצה על טומאת הדם] ואין הציץ מרצה וכו'. עיין מ"ש בבאורה לעיל ח"ד, עמ' 584. והלכה זו תמוהה מאד שהרי בפירוש שנינו להלן מנחות פ"א ה"ו: אין הציץ מרצה על טומאת הגוף, על מה הציץ מרצה על טומאת הדם. וכן מוכח מכמה מקומות, עיין מ"ש לעיל ח"ד הנ"ל, עמ' 585.<br>והפירוש הנכון הוא בתוספות רי"ד הנ"ל שהכוונה הוא לטומאת הגוף של הבעלים, ולא של העובד, וכל ברייתא וברייתא מעניינה, ובנזיר ועושה פסח רוב השאלות הן בטומאת בעלים, ואמרו שבכל הקרבנות, בין בקרבנות ציבור ובין בקרבנות יחיד הורצו הקרבנות אעפ"י שהבעלים טמאים, ובהם באמת אין צריכים להרצאת ציץ "שהרי גם הערל נמי משלח קרבנותיו (פסחים ס"ב א') ואין לומר שהציץ מרצה על הערלה" אלא שנקטו ריצוי ציץ אגב סיפא. ואני מבטל בזה את פירושי בח"ד, עמ' 585, משום שלשיטת בני א"י בוודאי שכל הטמאים משלחים את קרבנותיהם, ואין צורך בריצוי ציץ, עיין מ"ש לעיל פ"ה, הערה 6.
(ב) <small>41.</small> <b>חוץ מנזיר ועושה פסח שמרצה לטומאת הדם, ואין מרצה על טומאת הגוף. </b>כלומר, אם הבעלים טמאים טומאת מת אין הציץ מרצה עליהם, מפני ששניהם מחוסרי זמן הם, ואינם חייבים בקרבן כלל. ועיין במשנת פסחים פ"ז מ"ז. ובשאר קדשים אין צורך בריצוי ציץ כלל כפירוש הרי"ד הנ"ל. ועיין מ"ש לעיל ח"ד, עמ' 585 הנ"ל.
(ג) <small>42.</small> <b>ואם נטמא טומאת התהום הרי זה מרצה. </b>בד: ואין נטמ' טומא' התחום וכו'. ואין "ואין" אלא "ואם", עיין מ"ש לעיל ח"ג, עמ' 466, שורה 62, ועוד בכ"מ. ואשר לכתיב "התהום" הרי גם בכת"י שלנו אפשר לקרוא כן, ועיין מ"ש לעיל פ"א, שו' 17–18, ד"ה ובד. ועיין להלן שורה 45. וכ"ה לעיל פסחים פ"ו, עמ' 172, שורה 26, ובד שם בכל הבבות. ועיין במשנת פסחים פ"ז מ"ז הנ"ל וכאן פ"ט מ"ב. ועיין מ"ש לעיל ח"ד, עמ' 586. עכשיו מצאתי שפירוש רב צמח נמצא בשלימותו בשו"ת יכין ובעז ח"א סי' ק"ד בשם "י"מ".
(ד) <small>44.</small> <b>ובין עד שלא עשה פסחו. </b>כ"ה בכל הנוסחאות, ובכי"ו נשמטה המלה "עשה" בטעות.
(ה) <small>46-47.</small> <b>עד שלא עשה פסחו, צריך לעשות פסח שני, משעשה פסחו, אין צריך לעשות פסח שני. </b>לעיל ח"ד, עמ' 586, הבאתי את הציונים לראשונים ואחרונים, וכתבתי: וברור מתוך הירושלמי שהכוונה לשחיטה<sup style="color: gray;">34</sup> וכו'. וסמכתי על הגירסא המשובשת שבירושלמי פסחים פ"ז ה"ז, ל"ד ע"ד, שאמרו שם: קל שאת מיקיל ביחיד, שאם נתוודע לו לפני זריקה יעשה כמי שניטמא לאחר זריקה, בשביל שלא ידחה לפסח שני. אבל עכשיו אני מקבל את הגהת בעל או"ש<sup style="color: gray;">35</sup> שהגיה שם: שאם נתוודע לו <b>לאחר</b><sup style="color: gray;">36</sup> זריקה יעשה כמי שניטמא לאחר זריקה, בשביל שלא ידחה לפסח שני, את מהמיר עליו בציבור שאם נתוודע לו לאחר זריקה, ייעשה כמי שנטמא לפני (צ"ל: <b>לאחר</b>) זריקה בשביל שלא יאכל הבשר. וכן מוכח מן המקבילה להלן.<sup style="color: gray;">37</sup> ולפ"ז "משעשה פסח" הכוונה לעשייה ממש, לזריקת הדם.<sup style="color: gray;">38</sup> ושלא כמסקנת הבבלי פ"א ב', עיין מ"ש לעיל ח"ד הנ"ל, עמ' 586, בשם ראשונים ואחרונים. ועיין מ"ש להלן שורה 50–52. ועיין בפירוש הנצי"ב לספרי נשא, עמ' קי"ט ואילך.
<h3>הלכה ג</h3>
(א) <small>48-49.</small> <b>ונודע לו בין משהביא קרבנותיו ובין עד שלא הביא וכו'. </b>בכי"ו יש כאן השמטה ע"י הדומות, וגרס שם: ונודע לו עד שלא הביא קרבנותיו צריך וכו', והשלמתי ע"פ ד (ושם חסרה המלה "עד"), כי"ע ותוספ' רי"ד פסחים פ"א ב' הנ"ל והמקבילה בפסחים פ"ו הנ"ל בכל הנוסהאות.
(ב) <small>50-52.</small> <b>ונודע לו עד שלא הביא קרבנותיו, צריך להביא קרבן טומאה, משהביא קרבנותיו, אין צריך להביא קרבן טומאה. </b>אף כאן לפי דברי התוספות כאן ס"ג א', סד"ה מאן, צריך לפרש שהכוונה לשחיטת קרבנותיו. ברם במשנתנו כאן פ"ט מ"ב: אם עד שלא גלח בין כך ובין כך (כלומר, אפילו נודע לו שנטמא בטומאת התהום) סותר, כלומר, ואפילו הביא כבר את קרבנותיו ונזרק עליו הדם. ואמרו עלה בירושלמי במקומו (פ"ט ה"ב, נ"ז ע"ג): מאן תנא אם גילח ואם לא גילח ר' אליעזר, ברם כרבנין עד שלא נזרק הדם עליו. וכן אמרו בבבלי ס"ג א' שמשנתנו כר' אליעזר. ולפי זה מפורש שאם נודע לו לפני שנזרק הדם סותר אפילו בטומאת התהום. וכן בירושלמי הנ"ל להלן שם: קל שאת מיקל בנזיר טהור, שאם נתוודע לו <b>לאחר</b> זריקה יעשה כמי שניטמא <b>לאחר</b> זריקה בשביל שיביא (צ"ל: <b>שלא</b> יביא, כמו שהוא במקבילה בפסחים פ"ז) קרבן טומאה, את מחמיר בנזיר טמא שאם נודע לו לאחר זריקה יעשה כמי שנטמא וחזר וניטמא בשביל שיביא קרבן טומאה על כל אחד ואחד וכו'. נמצא מפורש גם כאן "שאם נתוודע לו <b>לאחר</b> זריקה", ולאחר זריקה דווקא.<br/>אבל בירושלמי בד"ח: קל שאת מיקל בנזיר טהור שאם נתוודע לו <b>לפני</b> זריקה, יעשה כמי שניטמא לאחר זריקה וכו'. והגיהו על פי המקבילה בפסחים, והוא שיבוש ברור, שהרי בירושלמי לעיל מפורש שאפילו לחכמים אם נתוודע לו לפני זריקה סותר. ובמה"פ כאן כתב לתרץ ע"פ דברי התוספות ס"ג א', סד"ה מאן, שלאחר זריקה אינו סותר מהלכה (כלומר, הלכה היא בנזיר), אבל לפני זריקה אינו סותר, משום ריצוי ציץ. והוא דוחק מדוחק.<sup style="color: gray;">39</sup> וברור שהירושלמי חולק על הבבלי בפסחים פ"א ב', ומסתבר שגם הסוגיא בבבלי נזיר חולקת על הסוגיא בפסחים.<sup style="color: gray;">40</sup> ועיין בפי' הנצי"ב הנ"ל (לעיל, עמ' 570, סד"ה עד).
<h3>הלכה ד</h3>
(א) <small>52-55.</small> <b>חומר באשתו ובתו שאין בעבדו ושפחתו, בעבדו ושפחתו שאין באשתו ובתו, שאשתו ובתו מפר את נדרן, ואין כופן לשתות יין, וליטמא למתים, אבל עבדו ושפחתו אין מפר את נדרן, אבל כופן לשתות יין, וליטמא למתים. </b>כלומר, באשתו ובתו רשאי להפר את נזירותן, והיינו לומר להן "מופר לכן", והותרו לשתות ביין וליטמא למתים אם ירצו, ואם רוצות מקיימות את נזירותן, ואינו יכול לכופן לשתות ביין וליטמא למתים, מה שאין כן בעבדו שאם אמר לו "מופר לך" לא אמר כלום,<sup style="color: gray;">41</sup> אבל רשאי לכופו לשתות יין וליטמא למתים. ומכאן שנזירות חלה על העבד, אלא שרשאי לכופו לשתות יין וכו'.<br/>ובירושלמי פ"ט ה"א, נ"ז ע"ג, תפסו כדבר פשוט שנזירות חלה על עבדים, כמפורש במשנתנו רפ"ט (שאינו גרוע מאשה), אלא ששאלו: "ולא יכוף את עבדו ? שנייא היא דכתיב כי נזר אלהיו על ראשו, את שאין לו אדון אחר, יצא עבד שיש לו אדון אחר". והכוונה שהבעלים יש להם רשות למחות, אם אינם רוצים שיהא להם עבד נזיר, ונזר אלקיו על ראשו. ולפי זה אפילו אם אין הדבר נוגע לרבו, ולא איכפת לו כלל אם לא ישתה יין ולא יטמא למתים, יכול למחות בידו, מפני שאינו רוצה בעבד ונזר על ראשו. ולהלן בירושלמי שם מוכח שאין כאן אלא אסמכתא, והלכה היא בנזיר שרבו יכול למחות.<br/>ובספרי זוטא נשא, עמ' 239: בני ישראל נודרין נזירות, אין העבדים נודרין נזירות, מפני שרבו כופהו ואומר לו לשתות יין והוא שותה, <b>לגלח והוא מגלח</b>, ליטמא למתים והוא מיטמא. ומפשוטה של לשונה משמע לכאורה שאין הנזירות חלה עליו כלל כשהוא עבד, אבל בוודאי שאף לפיה חייב להשלים נזירותו כשיצא לחרות (כמשנתנו פ"ט מ"א, עיין מ"ש להלן), ודינו כאומר הריני נזיר כשאצא לחרות, עיין בהשגות הראב"ד פ"ב מה' נזירות הי"ח,<sup style="color: gray;">42</sup> והיא אינה חולקת על סתם משנתנו רפ"ט: ועבדים יש להם נזירות. ועיין מ"ש הגר"מ סאוויצקי בספרו בריכת ירושלים סי' ו' סוף פלג א'.<br/>ובבבלי ס"א א' הביאו ברייתא שמרבה מן הכתוב שיש לעבדים נזירות, ואמרו שם שהייתי סבור לומר שעבד גרוע כאן מאשה, ואין נזירות חלה עליו כלל, משום שכתוב "לאסור איסר על נפשו" ועבד אין נפשו קנויה לו אלא לבעליו, ולא תחול עליו נזירות, לפיכך למדנו מריבוי הכתוב שנזירות חלה עליו. ולהלן שם ס"ב ב' מוכח שמאותו פסוק אנו למדים שיכול לכופו לדברים שהבעלים שייכים בהם, כלומר בדברים שמכחישים את כוחו של העבד, אבל לתגלחת שאין הבעלים שייכים בה כלל נראה שאינו יכול לכופו. ובתוספתא כאן מפורש שיכול לכופו לטמא למתים, וכן מפורש בירושלמי פ"ט ה"א, נ"ז ע"ג. וכן פסק הר"מ בפ"ב מה' נזירות הי"ז. ובקרן אורה ס"ב ב', ד"ה גבי נדרים, כתב: "ואם כן היה נראה דאינו כופהו אלא לשתיית יין, אבל לא לטומאה, דאין כאן עינוי נפש<sup style="color: gray;">43</sup> גבי עבד, דאין בזה היזק לרבו, וכן משמע קצת לשון הרא"ש ז"ל בנדרים שם (ספ"י), אבל הרמב"ם כתב דכופהו ליין ולטומאה, והכי מבואר בתוספתא, וצ"ל כיון דיכול לכפותו לחד מילתא דנזירות ממילא יש לו רשות לכופו לכל מילי וכו' ". אבל ברור שלשיטת הירושלמי (עיין מ"ש לעיל, ד"ה ובירושלמי) כל עיקר מחאתו היא שאינו רוצה שיתנהג בנזירות (ולא מחמת שהדבר מזיק לעבד, או לתועלת בעליו, שאינו יכול להשכירו לקבור מתים),<sup style="color: gray;">44</sup> ויכול לכופו להטמא <b>ולגלח בתוך נזירותו</b>, כמפורש בספרי זוטא שהבאנו לעיל. ושאלת הירושלמי פ"ט ה"א, נ"ז ע"ג: "כפפו רבו לדבר אחד. מהו שיכוף אותו לשאר הדברים"<sup style="color: gray;">45</sup> הכוונה בה אם צריך לכופו לשאר הדברים, או שמספיק אם כפה אותו לשתות יין, וגלה דעתו שאינו רוצה בנזירותו, ממילא מותר גם ליטמא למתים ולגלח, מבלי שרבו יכפהו במפורש לכך. ומאידך גיסא אפשר לומר שצריך לכפותו במפורש לשאר דברים, מפני שרבו גילה דעתו שלא יראה כמתנהג בנזירות, ואם מיטמא למתים, כבר נראה לעולם שאינו נזיר, ואין נזר אלקיו על ראשו, אבל עדיין אסור לשתות יין ולהתגלח, מפני שלא איכפת לו לבעליו אם לא ישתה יין ולא יתגלח. ופירוש זה נראה יותר מפשיטות הירושלמי שם. ונראה שכן היא שיטת התוספתא, וממילא אין ראייה מן התוספתא והירושלמי על שיטת הבבלי בין על טומאה למתים ובין על תגלחת.<br/>סוף דבר, לפי הבבלי אין הבעלים כופים אותו לשתות יין אלא משום שיש במניעת יין משום עינוי נפש, ועינוי נפש מחליש את העבד ממלאכתו, וברשות הבעלים לכפותו מפני שאין נפשו של עבד קנויה לעצמו, אבל בשאר דברים שאין הבדל לבעלים בכך אינן יכולים לכפותו. אבל בירושלמי לא נזכרו כאן כלל לא עינוי נפש ולא החלשת העבד, ולא איכפת להם כלל לבעלים אם עבדו לא ירקד בין החביות ויענה את נפשו מן היין, וכן עינוי נפש שאינו מונע אותו ממלאכתו ממש, לא איכפת להם לבעלים, ובנזירות כופהו אך ורק משום שאינו רוצה שעבדו יתהלך ונזר אלקיו על ראשו, וכמו שכתבנו לעיל, וכופהו בין בשתיית יין ובין בטומאת מתים <b>ובין בתגלחת</b>, כמפורש בספרי זוטא הנ"ל. והתוספתא לא הזכירה תגלחת משום שיש כאן הקבלה בין אשתו ובתו לבין עבדו ושפחתו שבאשתו ובתו מפר את נדרן, ואינו יכול לכופן לשתות יין, או ליטמא למתים<sup style="color: gray;">46</sup> אחרי הפרתו, אבל בתגלחת שהיא משום ניוול<sup style="color: gray;">47</sup> יכול לכופה גם אחרי הפרתו (דומיא דעבד), ואם לאו תצא שלא בכתובה.<br/>ובמשנתנו רפ"ט: נשים ועבדים יש להם נזירות. חומר בנשים מבעבדים, שהוא כופה את עבדו, ואינו כופה את אשתו. חומר בעבדים מבנשים, שהוא מפר נדרי אשתו, ואינו מפר נדרי עבדו. הפר לאשתו הפר עולמית, הפר לעבדו יצא לחרות משלים<sup style="color: gray;">48</sup> נזירותו. ונחלקו הראשונים בפירושה, ולפירוש הרא"ש (ס"א א') יש לפנינו במשנתנו שלשה הבדלים, והיינו א. שאינו כופה את אשתו אם לא שאמר בלשון הפרה, וכופה את עבדו (ועיין בהגהות רצ"ה קלישר, במשניות ד' ראם בסופן). ב. שמפר לאשתו והפרתו הפרה, ואינו יכול לחזור בו אח"כ, ואינו מפר נדרי עבדו, ואפילו אם הפר לו בכפייה, יכול אח"כ לחזור בו, והעבד חייב לנהוג נזירות. ג. שאם הפר לאשתו הפר לעולם, ומותרת אפילו כשיצאה מרשותו, אבל העבד משלים את נזירותו כשיצא לחרות. ואף לפי פירוש זה כלול ההבדל השלישי בשני. ולפי הפירוש המיוחס לרש"י אין כאן אלא שני הבדלים, והסיפא ("הפר עולמית") היא פירושה של הרישא. ועיין גם בפירוש הר"א מן ההר, עמ' רמ"ב ואילך, ובמאירי למשנתנו. והר"מ בפיה"מ כאן ובחבורו פ"ב מה' נזירות הי"ח ופ"ח מה' עבדים הי"ז פירש את הסיפא: הפר לעבדו יצא לחרות, כלומר אם לא בטל את נזירותו בדרך כפייה, כאדון לעבד, אלא אמר לו "מופר לך", יצא לחרות, משום שנהג בו מנהג בן חורין, ודינו כאילו הניח לו רבו תפילין (בבלי גיטין מ' א', כתובות כ"ח ב'), עיי"ש בה' עבדים הנ"ל. ועיין בהשגות הראב"ד שם ושם. ואח"כ כשיצא לחרות משלים את נזירותו<sup style="color: gray;">49</sup> ונוהג בנזירות. ולפ"ז אין הסיפא עניין כלל לרישא, ונשנו במשנתנו שני הבדלים כבתוספתא כאן. ועיין מ"ש ע"ז להלן, שורה 58–59, ד"ה ולפי פירושנו.
(ב) <small>55-56.</small> <b>שאין שותין אלא בפניו, ואין מיטמין למתים אלא בפניו. </b>בד: ואין שותין אלא וכו'. ובכי"ע: אין שותה יין אלא וכו'. ואף לפנינו "שאין" הוא כמו "ואין", והרבה כאלה במשנתנו, עיין מ"ש מהרי"ן אפשטין במבוא לנוה"מ, עמ' 652 ואילך.<br/>וסובר התנא שלנו שאין בעליו מקפידין אלא אם העבד מתנהג בנזירות בפניו, כאדם שנזר אלקיו בראשו, אבל שלא בפניו לא איכפת לו. וכפייה בעבד אינה כפייה בשוטים, אלא כל שאמר לו "טול ושתה"<sup style="color: gray;">50</sup> חייב לשמוע לו. וכן אמרו בירושלמי פ"ט ה"א, נ"ז ע"ג, שאפילו היה בידו למחות ולא לשמוע לבעליו אומרים לו: "הלכה היא, שמע לדברי רבך". ולפיכך אנו מניחים שפקודה זו של רבו אינה מתייחסת אלא כשהוא בפני רבו. עיין מ"ש ע"ז להלן.
<h3>הלכה ה</h3>
(א) <small>56-57.</small> <b>ר' יוסה אומ' עבד שאמ' לו רבו, הוי שותה יין שתי שנים, ומטמא למתים שתי שנים, שותה יין בפניו ושלא בפניו וכו'. </b>מלשון זו משמע שלת"ק אפילו אם אמר לו בפירוש שישתה יין שתי שנים אינו שומע לו כשהוא שלא בפניו, והוא לכאורה נגד הירושלמי שהבאנו לעיל בסמוך.<br/>ובמשנתנו פ"ט מ"א: עבר מכנגד פניו. ר' מאיר אומר לא ישתה ור' יוסי אומר ישתה. ופירשו בבבלי ס"ב ב' ש"עבר מכנגד פניו" היינו שברח, ומאן דסבר שלא ישתה הטעם הוא כדי שיצטער בנזירותו ויחזור לבעליו, ומאן דסבר ישתה הוא משום שהוא ברשות הבעלים, וישתה שלא יכחש כוחו כשיחזור לבעליו. אבל בירושלמי פ"ט סה"א, נ"ז ע"ג, קבלוה כפשוטה, וש"עבר מכנגד פניו" פירושו "שלא בפניו",<sup style="color: gray;">51</sup> ואמרו: מה אנן קיימין, אם בשאמר בין בפניי בין שלא בפניי שתה, אוף ר' מאיר מודה, אם באומר בפניי שתה שלא בפניי אל תשתה, אוף ר' יוסי מודה, אלא כן אנן קיימין באומר שתה, ר' מאיר אומר בפני שתה ושלא בפני אל תשתה, ר' יוסי אומר באומר בין בפניי בין שלא בפניי שתה. ולפ"ז אפשר שאף בתוספתא הכוונה היא שר' יוסי מלמד את ההלכה שהבעלים יכולין לכופו שלא לשתות אפילו שלא בפניו, וממילא אפילו אם פקד עליו סתם "שתה", כאילו אמר לו הוי שותה יין שלא בפניי. ברם קשה לדחוק כן בלשון התוספתא, ומלשונה משמע שלת"ק אפילו בכגון דא אינו שותה שלא בפניו. או שר' יוסה אינו חולק כלל על הת"ק של התוספתא. ובכל אופן ברור שבירושלמי פירשו את משנתנו כפשוטה, וכתוספתא כאן.
<h3>הלכה ו</h3>
(א) <small>58.</small> <b>למה רבו כופו, לנזיר, אבל לא לנדרים, ולא לשבועות. </b>וכ"ה בירושלמי פ"ט ה"א, נ"ז ע"ג. ולפי פשוטו משמע שם שהכוונה, למה רבו כופו לשתות יין ליטמא למתים [ולתגלחת], דווקא בנזירות, משום שיש לו רשות למחות שלא יתהלך ונזר אלקיו בראשו (וכמו שכתבנו לעיל, שורה 52–55, ד"ה סוף דבר, ולעיל שם), אבל אם נדר מן היין, או שאסר עליו פירות אם יטמא למתים, או שנשבע שלא ישתה יין ולא יטמא למתים, אין הבעלים יכולים לכפותו שיעבור על איסור, והרי לא איכפת להם לבעלים כלל אם לא ישתה יין ולא יטמא למתים. ובדבר שיש להם עניין (כגון שהיה אומנותו קובר מתים, או שאינו יכול לחיות בלי יין) בוודאי שלא חל נדרו, ולאו כל כמיניה להפקיע את עצמו מידי שעבוד הבעלים, אבל כאן אין מדברים בהלכה זו כלל.<br/>ובבבלי ס"ב ב': ת"ר למה רבו כופו לנזירות, אבל לא לנדרים <b>ולערכין</b>, ורב ששת שם אף הוא פירש כפשוטו, שלנדרים אינו יכול לכפותו. אבל הבבלי לשיטתו שפירש שאף בנזירות אינו יכול לכופו אלא בדבר שיש בו עינוי נפש ושהבעלים נוגעים בדבר, שלא יחלש עבדו,<sup style="color: gray;">53</sup> וממילא אין הבדל בין נזירות לבין נדרים, והסיק אביי שם שהפירוש הוא שבנזירות צריך לכפותו אבל בנדרים <b>ובשבועות</b> (ערכין לא נזכרו בדבריו) <b>אינו צריך</b> לכפותו, ולא חל הנדר כלל. וכן פירש הר"מ בפיה"מ מהדו"ק רפ"ט, הוצ' ר"י קאפח, הערה 4. ועיין בחיבורו פי"ב מה' שבועות ה"ו, בהשגות שם, ומ"ש בצפנת פענח במקומו, ומ"ש ידידי הגר"מ סאוויצקי בספרו בריכת ירושלים סי' ג', פלג ד'. ועיין רא"ש נדרים ספ"י.
(ב) <small>58-59.</small> <b>עבד שנזר וגילח ויצא לחרות יצא, נזר ולא גילח ויצא לחרות, לא יצא. </b>וכ"ה בד. וכן במאירי ס"ב ב', ד"ה עבר מכנגד פניו: <b>ובבריתא</b> אמרו בפרק אחרון בעבד שנזר והשלים נזירותו וגלח, ר"ל בלא ידיעת רבו, ואחר כך יצא לחירות שיצא ידי נזירות, אבל אם קודם גלוחו יצא לחירות לא יצא. וכן פסק הר"מ בפ"ב מה' נזירות הי"ט. והראב"ד שם חולק עליו, ומפרש בידע רבו וכפה אותו, וכן כתב במאירי הנ"ל: ויש מפרשים בו דוקא כשכפאו רבו קודם גלוח וכו'.<br/>ולפי פירושנו לעיל בשיטת הירושלמי והתוספתא מדברים כאן כשרבו אמר לו לשתות וכו', ומן הדין עליו לשמוע לרבו ולשתות בין בפניו ובין שלא בפניו (כר' יוסי), ולפיכך אפילו אם שמר את נזירותו לא עלתה לו, ודינו כזילזל בנזירותו אפילו לבית הלל,<sup style="color: gray;">54</sup> ומשום הכי כשיצא לחרות משלים את נזירותו<sup style="color: gray;">55</sup> ונוהג בנזירות, כסתם משנתנו פ"ט מ"א. אבל אם השלים נזירותו, ואחרים הביאו את קרבנותיו<sup style="color: gray;">56</sup> וגילח, וכבר נסתיימה נזירותו, יצא, ומאי דהוה הוה. אבל אם עדיין לא גילח ולא הוקרבו קרבנותיו, לא יצא, ונוהג כדין משנתנו, וצריך להשלים את נדרו.<br/>ובכי"ע כאן גורס בסיפא: ויצא לחירות <b>צריך לגלח</b>, וכן, כנראה, היתה הגירסא לפני הראב"ד, עיין בהשגות פ"ב מה' נזירות הי"ט עיי"ש, ועיין בכ"מ שם.
(ג) <small>59-60.</small> <b>נטמא ויצא לחירות, מונה משעה שנטמא. </b>וכ"ה בכי"ע, וכן מעתיק המאירי הנ"ל בשם התוספתא, וכן פסק הר"מ בפ"ב מה' נזירות הי"ט. ובפירושו נראה שהברייתא מלמדת שאם נטמא והזה ושנה ויצא לחרות מגלח מיד, ומביא קרבן טומאה, ומונה ימי טומאה משעה שנטמא, ומתחיל למנות נזירות בטהרה מיד כשיצא לחרות והביא קרבן טומאה. ואעפ"י שאמרנו לעיל שכל זמן שלא יצא לחרות הרי הוא כמזלזל בנזירותו וחוששים שמא ניטמא למתים, ולפי זה אם מנה ימי טומאה בעבדותו לא יעלו לו כלל, כאילו שוב נטמא באותם הימים, ויצטרך למנות ימי טומאה משעה שיצא לחרות, מכל מקום לא גזרו כל כך שאף ימי טומאה לא יעלו לו, הואיל והיזה ושנה כדי להטהר, ומונה משעה שנטמא. ופשיטא שאח"כ חוזר ומונה כל הנזירות בטהרה, שהרי אפילו נזיר בן חורין סותר את הימים שמנה כשניטמא.<br/>ובירושלמי פ"ט ה"א, נ"ז ע"ג, שאלו אם ניטמא כשכפאו רבו אם מביא קרבן טומאה, או אם הוא סותר את הימים שלפניו, הואיל וניטמא ברשות. ופשטו: וכי נזיר הוא לא את הוא שגזרת עליו שיטמא,<sup style="color: gray;">57</sup> את אמר מביא קרבן טומאה, וכא מביא קרבן טומאה. כפפו רבו וניטמא מהו שיסתור? וכי נזיר הוא (א)לא את הוא שגזרת עליו וכו', ופירושו כלעיל. ושוב אמרו שם להלן בסמוך: פשיטא דא מילתא ניטמא ואחר כך יצא לחירות מביא קרבן טומאה וכו', אמר ר' יוסי בשכפפו רבו אנן קיימין, שלא תאמר הואיל ויצא לחירות תיפקע ממנו נזירות בטומאה, לפום כן צרך מימר מונה לנזירות <b>בטומאה</b>.<sup style="color: gray;">58</sup> ופירושו, שלא תאמר הואיל ויצא לחירות נפקעת ממנו נזירותו הישנה, וחלה עליו נזירות חדשה, ויהא דינו כאילו נזר בטומאה שאינו מביא קרבן טומאה,<sup style="color: gray;">59</sup> קא משמע לן שמונה נזירות בטומאה, והיינו נזירותו הישנה וסותר את שלפניו, ומביא קרבן טומאה. ועדיין צ"ע שם בפירוש הירושלמי, ונראה שיש שם חסרון, וה' יגלה עינינו.
