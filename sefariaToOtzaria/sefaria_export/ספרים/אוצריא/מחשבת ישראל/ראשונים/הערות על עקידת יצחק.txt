הקש התנאי וכו'. הקש התנאי המתדבק נקרא בפי חכמי ההגיון, (עיין מלת הגיון שער ח') אם נקדים בתחילת הקדמה ונאמר, כי אם יהיה דבר א יהיה בהכרח דבר ב ואח"כ נאמר, כי דבר א הוא באמת, איזט ווירקליך פאָרהאנדען, א"כ נמשך מזה כי גם ב ישנו, ד"מ אם נאמר, שאם השמש עולה על הארץ הוא יום, ונאמר אח"כ השמש עלה עתה, הנה יתחייב כי עתה היא יום, וזה יקרא הקש התנאי המתדבק המחייב, ואם נאמר בהיפך שאם לא יעלה השמש על הארץ אינו יום, ונאמר אח"כ, כי עתה לא עלה עוד, א"כ נמשך מזה שעתה אינו יום וזה נקרא הקש התנאי השולל, ובכל אלה נשפוט מחיוב או משלילות הקודם שהוא הסבה, על חיוב או שלילות המתאחר שהוא המסובב, ואם נשפוט בהיפך ונאמר עתה הוא יום, א"כ עלה כבר השמש, או אם נאמר עתה אינו יום, א"כ לא עלה עוד השמש, בשני אלה המשפטים נשפוט מחיוב או משלילות המתאחר שהוא המסובב, על חיוב או שלילות הקודם, והנה יען כי דרך הרב ז"ל בחלק הדרוש להקדים תחילה הקדמה פילוסופית, ולומר שאם יהיה ענין א אמיתי, יהיה גם ענין ב אמיתי, ואח"כ יביא ראיות ממקראי קודש ודחז"ל להורות אמיתת ענין א אשר ממנה נמשכת גם אמיתת ענין ב', ומבאר בזה ענין הפרשה והמדרש אשר עליהם יבנה יסוד דרושו, ע"כ אמר, כי רובם על דרך הקש תנאי מתדבק.
השמים וכו'. לדעתו שם שמים כינוי לכל מה שהוא מגלגל הירח למעלה, אשר בו לא יפול שום הפסד, שינוי ותמורה, כדעת כל החכמים הקדמונים, ושם רקיע מורה על כל מה שהוא תתת גלגל הירח, ר"ל ד' היסודות וכל המורכב מהם, ההוים ונפסדים ומשתנים תמיד, ועל כן יראו בהם גם כן מעשי ה' ופעולתו תמיד יותר לעיני כל, וזה שאה"כ השמים מספרים כבוד אל ומעשה ידיו מגיד הרקיע:
ועל הג': צדק הנימוסי הוא מה שמיסדים וחוקקים המלכים שופטי ארץ לפי רצונם במדינותיהם (בל"א פאזיטיוועס רעכט) וצדק טבעי הוא המסכים אל השכל הישר אשר הטביע ד' בלב כל בני אדם (בל"א נאטוררעכט) ושני אלה סותרים לפעמים זה את זה אבל משפטי ה' הנתונים מאתו ע"פ חפצו ורצונו הפשוט צודקים ומסכימים יחד גם עם האמת והצדק הטבעי:
ואולם. כוונת הרב כי אחרי ברוא הי"ת הבריא' הראשונה ר"ל הד' יסודות שחסרו עוד השלימות ע"י הרכבתם זה עם זה (מה שנעש' רק אח"כ בימים הבאים), הניח לעבוד זמן מה כמדת לילה בחסרון האור והיה אז חושך עוד על פני הבריא' כלה, ואח"כ צוה ויהי אור ויאר משך זמן כשיעור הלילה שקדם, ועל שני אלה זמנים שוים אשר חלפו מהתחלת הבריא' נאמר ויהי ערב ויהי בקר יום א', להורות כי חיבור שני זמנים אלה מכ"ד שעות יקרא תמיד יום אחד, וע"כ לא אמר הכתוב יום ראשון. וסחר בזה גם דעת האומרים כי מושג הזמן נתחדש אחרי בריאת הגלגלים, והמאורות, כי באמת אינו כן, ורק חשבון זמן היום והליל' ע"פ תנועת גלגל היומי נתתדש כבריאתו, אפס מושג הזמן ומדידתו ע"פ שאר התנועות, והויות הנבראים בקדימ' ואיחור וזה אחר זה נתחדש כבר בהתחלת הבריא' לפני בריאת הגלגלים כמו שישיג האסור במקום לא יראה אור בכל זאת מושג הזמן על ידי תנועותיו ופעולותיו:-
הרב מבאר מאמר ר' אבהו מכאן שהיה בונה עולמות ומחריבם וכו' שר"ל שהשקיף הי"ת בחכמתו על שאר הצורות האפשריות והאופנים האחרים מבריאת העולם השונים ומתחלפים מתכונתו הנוכחית, ורק בעבור היות כלן בלתי מסכימות ונאותות לתכלית הנרצה לפניו פנה מהן, ובראו באופן היותר טוב ונאות אל התכלית מכלן כמו שבאלנת הוא עתה לפנינו, (ודעת חז"ל הישרה הזאת מסכמת לדעת הפילוסופים האחרונים הנקראים בל"א , ר"ל החושבים גם כן כי העולם הזה הנברא הוא היותר טוב באפשרות כי לולא זאת הלא בראו הי"ת המטיב לברואיו באופן האחר היותר טוב).
הרב דוחה דעת התושבים שמאמר חז"ל כל מעשה בראשית בצביונם ובקומתם נבראו מורה כי הכל נעשה ברגע אחד, ורק להורות על קדימת הטבע, אשר לקצת הנבראים על זולתם, כי קדימת הדומם הטבעית עד"מ לצומח, והצומח לחי, והחי למדבר, חלק הכ' ספור הבריא' לששה ימים, כי זה אינו, ואף שהי' זה ביכולת הי"ת כמאמרם ז"ל והלא במאמר אחד יכול להבראות בכל זאת לא היה כן, ואין המקרא יוצא מידי פשוטו, כי הנמצאים כולם נבראו בששת ימי הבריא' בקדימ' ואיחור זמני, להראות בזה כי כן ינהג העולם תמיד כמנהגו להקדים הסבה אל המסובב בזמן, ולא ישנו את תפקידם למען תהי' אפשרות הבחיר' החפשית ביד כל אדם להטיב ולהרע מבלי הכרח השכר והעונש הכרוך בעקב מעשהו כמו שכתב למעל'.
כי הסגול' המיוחדת לו הדומה וכו' ר"ל כי באמרו כדמותנו ולא כדמות שאר בעלי חיים, יורה לנו סגולת ואיכות האדם למי ידמה ולמי לא ידמה, כי ידמה בצלמו למלאכי עליון ואינו דומה לשאר בע"ח שנבראו עמו ביום אחד.
כלומר אלה, כוונת הרב כי הכ' מודיענו במאמר זה שעד עתה ספר רק הוית השמים והארץ בהבראם בדרך טבעי אשר בו הראה הי"ת רק אלוקיתו, ר"ל יכלתו וגבורתו וחכמתו לבלי תכלית, אבל ביום עשות (ה' אלקים) ארץ ושמים ר"ל כבוא העת הראוי לשנות הטבע לעשותו ולתקנו באופן היוצא ממנהג הטבע לטובת המושגחים מאתו בהשגח' פרטית, יראה עצמו לעיני כל, כה' אלקים המשדד ומהפך מערכות הטבע להטותם ברחמיו לטובת בחיריו כאילו כתוב ביום עשות ארץ ושמים הוא ה' אלקים וזש"א המדרש בתחל' עלה במחשב' וכו':
בו הביא תחלה דעת קצת הקדמונים, שחשבו שאהבה תמצא רק בין הבלתי דומים בטבעם ותכונתם, כי אז ישתוקק כל אחד אל מה שחסר ממנו, ויש במי שכנגדו, ובזאת יתחברו ויתאחדו יחדיו, תחת כי הדומים מתפרדים זה מזה, כמו שנרא' שהיבש' תתאוה לגשם, ומטר השמים משתוקק לרדת טל ארץ היבשה, ובהפך נראה כי כל אומן שונא בני אומנתו, אפס החוקר סתר דעתם ואמר בהיפך, שהאהב' אינה רק בין הדומים בתכונתם ומהותם, ולפי רבות הדמיון תגדל גם האהב' ביניהם וכן אמר הכתוב "ואהבת לרעך כמוך," ר"ל לרעך שהוא כמוך, ודומה לך במהותו, או בעבור שהוא כמוך נוצר בצלם אלהים, וע"כ לא יתכן לאמר בלה"ק על דברים דוממים או אברים פרטים באדם, שהם בעצמותם חסרי שכל, שהם נאהבים מהאדם אשר הוא בעל שכל ותבונ', ומאה"כ כאשר אהבתי (בראשית כ"ז ד') מוסב רק על הפעל עשיית המטעמים, ר"ל ועשה לי כאיש אשר אהבתי (המכוון לכבדני) מטעמים, ותשוקת היבשה למטר השמים הוא רק דבר טבעי, ובשם אהבה לא תקרא אשר אינה באפשרות אצל חסרי דעת כאלה, גם שנאת בעלי אומנות אחת היא רק בעבור הנזק או מניעת הריוח אשר יסבבו זה לזה, ועבור מציאת האהב' רק בין בני אדם הדומים במעלתם, התאוה יונתן להיות משנה בהיות דוד מלך למען לא תשבת אהבתם אם יתרחקו יותר זה מזה במדרגת מעלתם המדינית, ונמשך מזה, כי בהיות שזיווג האדם אינו כזיווג שאר בע"ח, לפרות ולרבות רק עלי ארץ, כי אם גם למען היות לאדם שהוא מדיני בטבעו חברה אנושית הבנויה על אהבה אמיתית אשר תמצא רק בין אישים שוי המהות והתכונ', ע"כ כאשר הבין אדה"ר במהות שאר כל בעלי חיים שאין אחד מהם נאות לטבעו לכרות עמו ברית האהב' האמיתית, בעבור היותם חסרי הדעת ושוים אליו רק בדרך כלל שיווי מיני להיותם ממין החי כמוהו, לא שיווי המהות בבחינ' פרטית כמאחז"ל מלמד שבא אדם הראשון על כל בהמה וחיה ולא נתקרר' דעתו, שר"ל שהעל' בדעתו, אם אפשר לו להשיג תכליתו בהזדווגו להם וראה שאין אחד מהם נאות וראוי לאהבתו, אז לקח הי"ת אחת מצלעותיו לבנות' לאשה, אשר תהי שות הטבע והמהות עמו, עד שיוכלו לכרות יחדיו ברית אהבתם האמיתית, וליסד עליה חברתם האנושית. אח"כ הוסיף ואמר, כי בעבור היות זיווג הבע"ח רק לפרות ולרבות ולהוליד מיניהם בדמותם וכצלמם, ותכלית חבור האדם עם אשתו אינו לבד בזה, כי אם גם ליסד יחד חברה אנושית ומוסרית הנוסד' על אהבתם האמיתית, ע"כ נראה גם באופן בריאתו הבדל עצמי מבריאות שאר בע"ח, כי בהם נבראו הזכר והנקב' כאחד בזמן אחד, להורות כי להשגת תכליתם הגופני הם שווים יחד במדרג' בלי הבדל אחר, רק שאחד זכר והשני נקבה, וע"כ שוים הם לרוב גם בשמם רק בהוספת ה' לסימן נקבה, כמו פר פרה, לביא לביאה, כשב כשבה, אפס האיש ואשתו אף שהם שווים ודומים בתכונתם המוסרית, בכל זאת בבחינת פעולתם להשגת התכלית הנרצה מחברתם האנושית גדול האיש אשר הוא רב פעלים במדרגתו מהאש' אשר היא לו בענין זה, רק עזר כנגדו, ר"ל עזר מקביל ונעריך לפי טבעו ומהותו, ולהורות על יתרון זה של האיש במעלת חברתם יצרו הי"ת ג"כ תחלה, ורק אח"כ יצר מצלעותיו את האשה, וע"כ לא נקראת בשמה, אישה רק אשה בדגש השי"ן משרש אשש הדומ' רק לשם איש, אף שאינו משרשו, וזהו שקראו חז"ל לשון נופל על לשון, ועליו רומו הכתוב ג"כ באמרו לזאת יקרא אשה (לא אישה) כי מאיש לקחה זאת, להורות בזה, שרק ממנו נגזר' אח"כ אבל לא נוצרה עמו כאחד, ועל כן הוא העיקר והיא הטפל לו לעולם בחברתם האנושית. וזה שאחז"ל על כתוב זה "לשון נופל על לשון, ומכאן שנברא העולם בלה"ק" כי כן דרך לה"ק שרק הדברים השווים מכל הצדדים שוים גם בשמותם והבלתי שוים אך נגזרים זה מזה, שמותיהם ג"כ שונים מעט זה מזה, כשם "נח" "מן ינאמנו" ושמואל מן "שאול"י ולהורות על עוצם האהב' והאחדות הראויה להיות בין איש לאשתו אמר הכתוב על כן יעזב איש את אביו וכו' ר"ל כאשר יגדל ותתחזק צורתו העצמית יפרד מאבותיו אף שחומרו נוצר מהם, יען כי הוא עצם בפני מצמו השונה מהם והם רק חומר והילי לו, ודבק באשתו ליסד עמה חברה אנושית חדשה, כי לתכלית זאת נוצרו שניהם, וזש"א והיו לבשר אחד. ר"ל בבחינה מוסרית לא גופנית, ויען כי כוונת הי"ת בחבור וזווג האיש ואשתו נשלמה באופן היותר שלם באאע"ה ושרה אמנו, אמר הכתוב (ישעיהו נ״א:ב׳) הביטו אל אברהם אביכם ואל שרה וכו' כי אחד קראתיו וכו' ר"ל שרק שני אלה היו אחד בתכלית האחדות כחפצי וכרצוני, על כן ברכתיו והרבתיו:
ר"ל כי רק בתחלת היציר' יצר הי"ת לבדו את האדם תחלה ואח"כ אשתו, אבל מאז והלא' לא יעשה כן. כי אם הי"ת ישתתף עצמו ביצירת האדם עם אביו ואמו. ויאמר להם כביכול, נעשה אדם בצלמנו כדמותינו, כי כל אחד ואחד משלשת השותפים האלה יתן לו מצלמו ודמותו, הש"י יתן לו צלמו הרוחנית שהיא הנשמ', והאב והאם מחומרם את נשמותו ר"ל גופו.
תוכן כוונתו בקוצר הוא ששם בחיר' יאמר לא על האפשרות לבחור בטוב או ברע, כי אם רק על הבחיר' בטוב לבד, כמאמר הכ' ובחרת בחיים, ובחור בטוב, וע"כ נוכל לומר רק כי יש לאדם האפשרות (לא הבחירה) להיות טוב או רע, כי הבחיר' היא רק הכשרון להכיר הטוב ולבחור אותו, אבל בחירת הרע לא תקרא כלל בשם בחירה, ורק בעבור היות האפשרות לאדם לעשות גם הרע, תחשב לו בחירתו בטוב לצדק', אבל המוכרח לעשות הטוב מסבה חיצונית המסלקת יכלתו לעשות הרע לא יקריא עוד בשם טוב אמתי. כמאה"כ מה' יצא הדבר (ר"ל וא"כ אין עוד באפשרותנו לעשות ההפך ונסתלק' בחירתנו, ע"כ) לא נוכל דבר אליך רע או טוב, כי גם הסכמתנו לא יקרא עוד טוב אמתי, אחרי שנעשה על כרחנו, וכן אמר הכתוב כי אדם אין צדיק בארץ אשר יעשה טוב ולא יחטא, ר"ל לא הי' האדם ראוי להקרא בשם צדיק ועושה טוב, אם לא הי' ביכלתו גם לחטוא, וזש"א חז"ל והנה טוב מאוד זה יצר הרע, כי רק בעבור היות לאדם יצרו המסיתו לפעמים לעשות הרע יקרא טוב מאוד בעשותו טוב, וע"ז רמז הכתוב בסיפור זיווג האדם אשר במצפוניו רומז גם על חבור הטבעי בין צורת האדם שהוא שכלו האלהי ובין חמרו שהוא גופו המעורר תשוקתו אל תאות העולם כמש"ל לא טוב היות האדם לבדו, ר"ל כי אם היה השכל האלהי שהיא צורת האדם האמתי לבדו מבלעדי החומר אשר יסיתהו לעשות הרע, לא הי' נקרא בשם טוב בלכתו מישרים ועשותו טוב, אעשה לו עזר כנגדו, ר"ל אחבר עם צורתו גם החמר אשר יעזרהו לפעמים, ולפעמים הוא כנגדו, כמאח"ל זכה נעשה לו עזר לא זכה כנגדו, וע"כ אמרו ג"כ חז"ל נוח לו לאדם שלא נברא, ר"ל אלו לא נברא כמו עתה בהתחברות אל החמר המסבב אפשרותו להרע, הי' נח לו מצד אחד, שלא הרע לעולם בפעולתו, ועכשיו שנברא ר"ל שאפשרות עתה בידו לעשות רע, יפשפש במעשיו להטיב תמיד ולחדול מעשות רע, אז יהי' טוב אמתי בהכריחו יצרו אל הטוב, ויען כי גוף האדם וחמרו ביחסו אל הנשמ' והשכל שהן צורת האדם כיחס האשה אל אישה, רומז הכתוב באמרו ביצירת האשה ויפל ה' אלהים תרדמה על האדם ויישן ויקח וכו', במצפוניו להורות כי רק בהיות שכל האדם נרדם ונשקע במצולת השינה, נתן יד ומקום לחמרו ויצרו להראות החוצה ולפעול פעולותיו הנוטות רק אל התאוות הגופניות כעצם בפני עצמו, לא בהקיץ השכל מתרדמתו לשמור דרכי ופעולות החומר לבלתי שטות מנתיבות הצדק והמישרים, וע"ז רמזו ג"כ מניחי לשון הקודש במה שהמל' אשר תורה בעתיד על הנוכח לזכר, עד"מ מלת תפקד או תאמר ודומיה תורה גם על הנקב' הנסתרת, להורות בזה כי בהיות הזכר שהוא שכל האדם נוכח תסתר הנקב', ר"ל תהי' פעולת החומר נעלמת מעין כל.
ג' שמות נרדפים, אדם, איש, בשר, שם אדם יורה לדעתו על הצורה הנבחרת, ר"ל על השכל האלהי הנקנ' לאדם רק על ידי מעשיו הישרים ועיוניו האמתים, וע"כ יאמר ביחזקאל תאר בן אדם על הנביא, גם חז"ל יחדו שם אדם רק לשלמים ולהולכים בתורת ה' התמימ' באמרם אתם קרוים אדם וכו'. ושם איש יורה על השכל ההיולני, ר"ל כח השכל הנתון בכל אדם מליד' ומבטן ובשר יקרא רק מצד חמרו כמאה"כ בשגם הוא בשר, ויזכור כי בשר המה.-
תוכן דבריו בכלל הוא כי חיות הבהמ' ר"ל כל תנועותיה ופעולותיה אשר הם מבלי כונה מיוחדת בדעת והשכל, ובלתי מוגבלות ומיוחדות כראוי, הן תמיד נתונות רק אל המקר' וההזדמנות, כי לא חלק ה' לה בבינה לבחור פעולותיה, והמשל בזה בעת רעבונ' תאכל מה שתמצא ותחשוב לפי מראה עיניה ראויה לה להשביע' מבלי בחינה אם נאות לה באמת, ובהתעורר כח תשוקת' תתחבר אל בת מינה אשר תפגע מבלי הבדל, ובבית איש אשר יקרה מקרה תתלונן, וכן כל שאר פעולותיה התלויות רק בחושיה הגשמים לא כן חיות האדם פעולותיו ותנועותיו התלויות בשכלו ובדעתו, כי הוא יבחר ויתבונן כל אשר יחפוץ לעשות, יאכל וישתה רק מה שנאות לטבעו באמת לפי דעתו השכלית, ישכון רק במשכן אשר יכין לו לשבתו, ויתחבר רק לאשתו אשר בחר לו בבחירתו השכלית והחפשית, וכן כל מעשי האדם המשכיל כל עוד ישים רסן לתשוקתו בבחירתו השכלית והחפשית' כי בהיות לכל אדם החומר יש לו גם מצד מה לפחות קצת מחיות הבהמ' וטבעה, ואם לא ישליט האדם את צורתו השכלית על תשוקתו הבהמית הזאת, הלא יחי' רק חיות הבהמ' ונמשל כמוהו, וכל זה יקרהו בהניחו את חמרו שהוא אליו כיחס האשה אל בעלה לשטות מאחרי אישה, ר"ל לנטות משכלו ולזנות אחר טבעה הבהמית כאשה המנאפת את זרים, וע"ז העיר החכם באמרו כי כדרך הנשר בשמים, שלא יוכל איש להגבילו ולהכירו על נכון, יען לא ישאיר רושם אחריו באויר, וכדרך נחש עלי צור הקשה אשר ג"כ לא ישאיר רושם הלוכו עליו אחריו, וכדרך אניה בלב ים, אשר גם עקבותיה לא נודעו, וכדרך גבר בעלמה, אשר לא יוכל איש להגביל וליחד העת אשר יתחבר עמה כאשר תתעורר תאותו לה, כן דרך אשה מנאפת, ר"ל חומר איש הבלתי מונהג משכל בעליו. כי הוא משתוקק תמיד רק למלאות חפצו הבהמית מבלי גבול ערך ויחס, אשר יוכל רק השכל להגביל וליחד, לא החמר הנוטה מאחריו לסור אחר עיניו. אח"כ אמר כי ארבע' אלה רומזים גם לד' כחות האדם המונהגות בלי סדרים בשטות החומר מאחרי השכל. הא' הוא כח פעולת חושיו החמש'. אשר היותר נכבד והיותר מהיר שבהם הוא הראות, ועליו רומז הנשר חד הראות למרחוק. והב' הוא כח המתעורר המרומז בשם נחש, בעבור היותו המסית הראשון אשר הסית את האש' והכח המתעורר גם הוא מסבב כי ישתוקק האדם אל כל תאוותיו. והג' כח הדמיון אשר מטבעו להרכיב ציורים שונים ונפרדים לציור א' כמו שיצייר לפעמים סוס בעל כנפים, ועליו רומז בשם אניה בלב ים, כי גם היא כציור מחובר מדומם חסר התנוע', ומבעל חי מתנועע, כי לכל אשר יחפוץ בעליה יניעוה הרוח והמים. והד' כח השכל הנכבד מכלם כגביר לאחיו, ופעולתו להשקיף בדברים הנעלמים מעיני חושיו, ועליו רומז בשם גבר בעלמה. והורה בכל זה כי בהיות החומר כאשה המנאפת ישטו כל אלה הכחות מגביל הצדק והמישרים ולמען שמור אותנו מכל אלה, נתן לנו הש"י תורתו להנהיגנו בדרך השכל האלהי, וע"ז רמז המדרש באמרו כי לו שמרו ישראל מה שהבטיחו לאמר נעשה ונשמע, ר"ל שכל מעשי גופני יהי' רק כפי משמע אזנינו את דבר ה' והכרת שכלנו, היו חיים חיים האמתים, והיו כאלהים ר"ל כשכלים נבדלים אשר חייהם מוגבלים ומיוחדים תמיד ע"פ חוקי החכמ' העליונ' והם שומרים תמיד את תפקידם לבלתי סור מהם, וע"כ אה"כ לישראל, ואתם הדבקים בה' (ר"ל לו הייתם דבקים בה' ובתורתו, הייתם תמיד) חיים כלכם היום. אפס כאשר קלקלו במרגלים ושאר חטאתם, ונפלו ברשת תשוקתם הבהמית ונהפכ' חיותם לחיי הבהמה הבלתי מוגבלים ומונהגים מהשכל האלהי נקנס עליהם המיתה וזה שאמר הכתוב אני אמרתי אלהים אתם וכו' אכן כאדם תמותון.
ואם הונח שנתיחד לו וכו', כונתי שע"כ הוכרח אונקלס לבאר ולתרגם מלת כאלהים במאמר הנחש כרברביא, ולא כמלאכי', יען כי הנחש אף שהית' אז לו מעלה וכשרון הדביר לא השיג בכל זאת ציור ומושג המלאכים שהם שכלים נבדלים ורוחניים ואיך יתכן לחשוב שתאמר, והייתם כמלאכים, הלא בעבור היות הדבור רק לבוש המחשב' ומעטה הרעיון והציור השכלי, לא יוכלו גם בני אדם להוציא דבור מפיהם, אם לא השיגו תחלה במחשבתם אותו הרעיון והציור השכלי אשר עליו יורה הדבור ההוא (וע"כ קראו הפילוסופים את האדם חי מדבר כי כשרונו לדבר יורה בעצמו על כשרונו לחשוב מחשבות, לצייר ולהשיג ציורים ומושגים שכלים) וע"כ לא התנצלה אתון בלעם כאשר נטתה מן הדרך בראותה את המלאך, אף שנתנה לה אז בדרך נסיי, ולפי שעה היכולת לדבר, יען לא השיגה מושג המלאך וציורו הרוחני, ולא מצאה יד לצייר בדבורה מה שראת' ולא השיגה. -
ובעל הפרדס וכו', זה נמשך לדעת הקדמונים, אשר חשבו, כי באמצע כדור הארץ כ"ג מעלות וחצי למעל' מקו המשוה לצד צפון, וכן למטה לצד דרום הנקרא כעת בל"א , לא יוכלו בני אדם לדור בעבור רוב החום הנמצא שם, יען כי השמש הנצב בשמים כמעט תמיד לעומת המקום הזה שולח קרניו כמעט נוכח לראשו, אבל זה כארבע מאות שנה נסעו שמה קצת מיושבי אייראפא, ומאז נודע בנסיון. כי גם שם יסד ה' בחכמתו, שיתקרר האויר ע"י הרוחות הנושבות שם הנקראות בשם  עד היותו ראוי לשבת בני אדם השוכנים שם בטח ושאנן בהשקט ונועם.
כוונתו, כי כמו שחכמת המוזיקא המשתדלת להוציא קולות ערבים למשמע אזן נוסדה רק על השתוות והסכמת הקולות השונים היוצאים מכלי זמר השונים, והתאחדותם בערך שוה ומקביל בין גבוה לנמוך, כן גם יסד ה' בעולמו, כי מקרי התבל ופגעיו יהיו תמיד מסכימים יחד עם מעשה בני אדם להרע או להטיב למו בהטיבם או בהשחיתם דרכם עלי ארץ, ואף כי באומה הישראלית המתנהגת תמיד לא לפי מערכת הכוכבים וטבעי הנמצאים כי אם על פי השגחת הי"ת על מעשיהם הטובים והרעים כמאה"כ והיה ביום ההוא אענה וכו' (כי הסכמת הקולות יחד תקרא בלה"ק עניה כמו קול ענות אנכי שמע ר"ל קול בני אדם המנגנים בקולם יחד בערך שוה) וכן אמרו חז"ל "אם בחקותי תלכו, חקות שמים וארץ וכו'," ר"ל כי חקות הטבע תהיינה תמיד בבחינתכם מסכימות אל לכתכם בחקותי או לא, ולא לבד בדרך כללי כי אם גם בדרך פרטי אחז"ל שעבירות מיוחדות מסבבות לעולם, ואף כי לישראל המונהגים בהשגת' פרטית. מקרים ופגעים מיוחדים, גם מאה"כ "במיתריך תכונן על פניהם" מורה לדעת הרב על מקרי התבל אשר כמיתרי כלי נגון יהיו מסכימים יחד עם מעשיהם הרעים. אח"כ אמר כי מחסד הי"ת ברא העולם בטבעים וחקים שונים. ולא בטבע וחק אחד השוה מכל צדדיו כי באופן זה הי' העולם נפסד כלו כרגע מדי החלו בני אדם להרע מעשיהם, אבל עתה שנברא בחקים וטבעים שונים יופסד לפעמים רק לאט לאט ובבחינה פרטית, לפי ערך ויחס מעשה בני אדם הרעים הפרטים ולא בדרך כללי, גם באופן זה יוכלו הצדיקים בהורותם לזולתם הדרך הטובה והישר', להגן יותר על נקלה על העולם מהפסדו החלקיי והפרטי במה שהיו יכולים למנוע ההפסד הכללי אם היה נמשך כרגע מרוע מעללי בני אדם, אנו היה נברא על פי חק טבעי אחד: וע"ז רמזו חז"ל באמרם "בעשרה מאמרות וכו' כדי להפרע מן הרשעים וכו' וליתן שכר טוב לצדיקים וכו'."
תוכן כונתו, כמו שהוא בהכרח שהחי חיים גופנים ירגיש הדברים המורגשים, כי כשרון ההרגש,  הוא הלך מגדר החיות עד שזולת ההרגש אין חיות כמשפט השכלי הנודע לכל, כל חי מרגיש, כן בהכרח שהחכם שהוא חי חיים שכלים ידע ויבין הענינים, אשר ביכלתו ואפשרותו לדעת ולהבין, כי ידיעה זאת היא מגדר חכמת החכם, ואם נשלל ידיעה זאת ממנו יסור ויחדל מהיות עוד חכם, כמו שבהעדר ההרגש יחדל החי להיות חי, ויען כי רעיון היות המות המביא את האדם אל החיים הנצחיים יותר טוב מחייו הגופנים מושג רק מהחכם היודע אמר הכתוב, ממנו," "באשר הוא סוף כל האדם והחי יתן אל לבו" ר"ל רק החכם החי גם פה בבחינה אמיתית חיים שכליים יבין רעיון זה, ונמשך מכל זה, כי הי"ת שהוא החכם בלי תכלית בהכרח שתהי' גם ידיעתו בלי תכלית ומתפשטת על כל הדברים זולתו, כי זולת הידיעה הכללית הזאת אין מקום להיותו חכם לבלי תכלית, וע"כ הושוו כל המחקרים בזה שהי"ת יודע הכל, אך באיזה אופן ידענו נשתנה דעותיהם, כי יש שחשבו שהי"ת שהוא בלתי משתנה ידע רק הכללים השומרים את תפקידם ותכונתם לעולם אבל לא ידע את הפרטים המשתנים בכל עת כמאה"כ מהם "ויאמרו לא יראה יה ולא יבין אלקי יעקב. ר"ל כמו שלא נוכל לחשוב שיראה הי"ת בעין גופני הדברים הפרטים כן גם לא יבין למו בידיע' רוחנית בעבור התחלפותם התמידית. ויש שאמרו שהי"ת יודע את עצמו, ובהיותו הסיבה הראשונה לכל מה שזולתו ידע הכל על ידי ידיעת עצמותו והמשל בזה, ידע, כי מעצמותו יסובבו סבות קרובות, ומהם יסובבו סבות אחרות הרחוקות יותר, וכן עד סוף כל הסיבות, ומהסבות האחרונות יסובבו בהכרח האישים הפרטים, ולפ"ז לא ידע האישים, מצד עצמותם האישיית , רק מצד היותם מסובבים בהכרח מסיבותיהם המסובבות כולן ממנו, גם אמרו, כי ידיעת הי"ת לא תתחדש לרגעים כידיעת בני אדם המתחדשת ומתוספת יום יום עד שידעו היום מה שהי' נעלם מהם אתמול, אבל ידיעתו כללית, כי בידיעה אחת יודע בכלל את כל הנעשה בכל הזמנים ובכל המקומות. ומאותם האנשים השוללים ידיעת הפרטים מהי"ת אמר הכ' אשר ימרך למזמה, ר"ל שהם מנסים אותך לתתך עליון ונעלה מידיעת האישים השפלים ומעשיהם רק למען יוכלו לעשות מזמתם הרעה מבלי מורא ענשך. והנה הם מביאים חמשה ראיות לחזק טעותם, האחת, כי רק בני אדם חסרי השלמות ישתלמו ע"י ידיעת האישים הפרטים, משא"כ הי"ת, אשר בעצמותו שלם לבלי תכלית איננו צריך להשתלמות כזאת ע"י הפרטים, והשנית, כי ידיעת הפרטים תעשה רושם רק בשכל האנושי היודע, וצורתם תתחקק בקרבו, עד שהאדם היודע, והדבר הידוע ממנו יתאחדו ד"מ, ויהיו לעצם אחד, והמשל בזה, נער ועלם, אשר לא ראה מעולם פיל או קוף, לא יוכל לצייר בשכלו צורתם הגופנית, ואם לא ראה מעולם איש עושה עולתה לרעהו, לא יהי' לו עוד מושג שכליי מעשות עול איש לרעהו, ורק בראותו כל אלה יתחקה הציור הגופני או השכלי הזה בשכלו עד שיהי' עתה רב המושגים מאשר הי' בתחיל', אפס הי"ת, אשר חכמתו וידיעתו לבני תכלית מאז ומקדם לא יצטרך להוספת מושגיו לידיעת הפרטים, ואף כי לא יתכן לאמר עליו שיתעצם ויתאחד עם הפרטים האלה, ועל שתי אלה אמר איוב, אשר בימי עניו ומרודו דרך בעקבות החושבים האלה המכחישים בידיעת הי"ת את הפרטים "אם כראות אנוש תראה," ר"ל היש לך חסרון להשתלם, או הצורך להוסיף מושגיך, כמו שיש לאנוש עד שתראה גם אתה כמוהו ? והשלישית, אחרי כי ידיעת האישים הפרטים תהיה ותושג רק באמצעית חושי אדם הגשמיים, איך ידעם הי"ת הנעלה מאיברי ופעולות הגוף, וזש"א איוב "העיני בשר לך," והרביעית, אחרי כי האישים הפרטים ומקריהם מתחלפי' תמיד ונופלים תחת הזמן, איך ידעם הי"ת הנשגב מכל זמן כי הוא הי' ויהיה מהעולם ועד העולם ? ועליה רומז איוב באמרו שם הכימי אנוש ימיך, אם שנותיך כימי גבר, והחמישית הנראית להם כמופת חותך הוא מה שנרא' לנו לפי קוצר ידיעתנו מרוע הסדר וההנהגה עלי תבל אשר יש צדיקים שמגיע אליהם כמעשה הרשעים, ובהפך יש רשעים, שהם רגעי ארץ, ושלוי עולם השגו חיל, אשר מזה ישפוט כל נמהר לב, כנסתרי דרך בני אדם מעיני הי"ת, כי לולא שם עבים סתר לו לא הביט און ועמל כזה עלי ארץ מבלי שנותו (ע' רמב"ם מורה נבוכים ח"ג פ' ט"ו שדחה כל הראיות האלו), ועל טענם חמישית זו רמז איוב באמרו שם הטוב לך כי תעשוק, כי תמאס יגיע כפיך, אח"כ אמר הרב ז"ל תחלה דרך כלל, כי כל מה שאמרו בארבע' טענותיהם הראשונות הוא אמת רק בידיעת האדם אפס בידיעת הי"ת הנעלמת מאתנו בבחינת מהותה איך נעיז לחקור עליה ולהתוות לה גבול ותאר, הלא גם הטבע הפנימית מיתוש או צמח קטן לא נוכל לדעת אל נכון, ואיך נדע אופן ואיכות ידיעת הי"ת, וע"כ די לנו אנחנו עדת מאמינים להאמין רק כי יש דעה בעליון גם בבחינת הפרטים מבלי הוסיף לחקור עוד על מהותה ואיכותה הנעלמות מאתנו קצרי ראות. - והוסיף לאמור כי השופט מידיעת אנוש הקצרה והחסר' על ידיעת הי"ת אשר היא לבלי תכלית נדמה למי שידמה ראית איש חלוש עינים רק על ידי זכוכית, לראית איש שלם בחוש הראות בעיניו לבד, או הליכת פסח על משענתו להליכת איש בריא ברגליו, גם אמר, כי אף שידיעת הדברים האפשרים והאישים הפרטים לא תוכל להוסיף שלימות הי"ת השלם בעצמותו לבלי תכלית, בכל זאת העדר ומניעת הידיע' הזאת הלא לחסרון יחשב בחיק הבורא יתברך, כמו שגם בבחינת האדם יש דברים אשר ידיעתם לא תוסיף לו מעלה, ובכל זאת מניעות ידיעתם תחשב לו לסכלות, ואם כן הדבר אצל האדם חסר השלימות, אף כי אצלו יתברך השלם לבלי תכלית, וע"כ נמצא בתנ"ך, כי תיאר הכתוב ידיעת ה' בכמו אלה הרבה פעמים רק בשלילת העדר הידיע', אשר יהי' חלילה חסרון בחיקו ית', כמו "היפלא מה' דבר" וכן "לא יפלא ממך כל דבר" ודומיהם.
תוכן כונתו, כי הנסיון יש לו ג' מיני תכליות שונות, האחת והיא הנהוגה לרוב בבני אדם היא, למען ידע המנס' איכות דבר המנוסה שנסתפק בה בתחילה, כרופא המנס' בחכמת הכעמיא טבע צמח מה לדעת אם הוא מועיל או מזיק לחולי ידוע, והב' בהיות התכלית רק בבחינת האדם המנוס' ר"ל שהמנס' יודע כבר מהות המנוס' הפנימית ורוצה רק להמציא אל האדם המנוס' יד ומקום להראות ולחזק טבעו הפנימיי ע"י עשותו פעולה חיצונית, המשל בזה האב היודע טוב לב בנו ושולח לו איש עני ואביון אשר יוכל ליתן לו צדקה ממעט כספו אשר קבץ לו למען הרגילו בעשות טוב ולתת לו מקום לחזק טוב לבו בפעולת נתינת הצדק' החיצונית, ומאופן זה הי' נסיון הקב"ה את אברהם במצות העקיד', כי אף שידע מתחלה ישרת לבו ותומתו נתן לו המצוה הזאת למען יחזק ישרו ויראתו הפנימית ע"י פעולה חיצונה יקרה כזאת לשמוע בקול ד' אף נגד הכרעת השכל, ומבלי הרהור על אמיתת הבטחת ה' "כי ביצחק יקרא לך זרע, אשר לא תושלם אם יעלהו כליל לעולה. ומזה האופן כל הנסיונות שנמצאו בתנ"ך בבחינת הי"ת, והג' הוא בהיות כונת המנסה שיודע מהות ואיכות המנוס' גם לשאר בני אדם אשר לא ידעוהו מקודם, ומזה המין מאמר הכ' שם שם לו חוק ומשפט ושם נסהו שר"ל שהרא' בזה לכל העולם עוצם אמונת בני ישראל ובטחונם על הי"ת. והנה בנסיון העקיד' נתאחדו יחד ג' תכליות אלה, כי אף שהי"ת המנסה ידע מתחלה כבר יושר לב אברהם הפנימי בכל זאת מדרגת שלימותו אשר קנה אברהם ע"י פעולת העקיד' נתחדש' עתה ונתחדש ע"י זה גם אצל הי"ת תאר צרופיי חדש, ר"ל היותו הוא ית' המנסה והמשלים אותו, ומלבד התכלית השני שהושג ע"י הנסיון הזה כמו שביארנו הדבר הושג ג"כ התכלית השלישי, כי אף שבשעת פעולת העקיד' לא היו בני אדם זולת אברהם יודעים, כי רק ע"פ מצות הי"ת יעשה מה שעשה, בכל זאת עתה אשר נכתב סיפור זה בתורתנו הקדושה ע"פ ה' יכירו הכל וידעו, כי רק למען שמוע בקול ה' רצה אברהם לשחוט את בנו, והכל מכירים מזה גודל אמונתו בד' ועוצם יראתו. ועיין ביאור לנתיבות השלם על פסוק והאלקים נסה, כי דבריו שם לקוחים מדברי הרב אלה.)
כוונתו בקיצר הוא, כי לדעת החוקר יש הבדל בין כשרון מלאכה גופנית, ובין מעלה מדותית ומוסרית, כי בראשונה יראה רק על שלימות הפעולה וטוב המלאכה בעצמה מבלי שום לב על מחשבת הפועל, והמשל בזה. אם נראה שחרש חכם יעשה מלאכתו באופן נאה ומתוקן נהללנו ונשבחנו מבלי חקור תחילה, לדעת מה שחשב בעת עשותו מלאכתו, אפס בשניה, ר"ל בכל מעלה מוסרית נראה יותר על איכות הכונה הטובה היא אם רעה מעל הפעולה החיצונה (ועל דרך זה אחז"ל, גדולה עבירה לשמה וכו') ואותו ההבדל יש לדעת הרב גם בין פעולת הטוב והרע, כי המחשב לעשות טוב, אף שלא הוציאו אל הפועל יחשוב הי"ת זאת לו לצדקה כמאה"ב יען כי היה עם לבבך לבנות בית וכו', ואחז"ל מחשבה טובה הקב"ה מצרפה למעשה, אבל במעשה הרע יראה רק על ההיזק וההפסד המסובב ממעשה הרע בפועל כי הגניבה והניאוף ושאר מעשים רעים יותר קשים ומשבבים רע ונזק יותר לחברת בני אדם מאילו ימצא רק החפץ והרצון לעשותם בלב החוטא מבלי אשר יוציאם החוצה אל הפועל, ע"כ יעניש הי"ת רק הפועל, ואף החוטא בשגגה ובלי רצון צריך כפרה, אבל לא המחשבה הרעה לבדה, ומאחז"ל הרהורי עבירה קשים מעבירה כונתו רק על התחברות המחשבה הרעה עם המעש':
והשני לייחסם אל אחרית הערב. - כונתו כי רק הדברים הטבעים הנועדים להיות מתנהגים והולכים תמיד נבראו בששת ימי הבריאה להורות בזה כי כבר נסכמו על מתכונתם ושלימותם, אפס הדברים הנסיים היוצאים אל הפועל רק למועדים ידועים ומעטים הם כדברים הבלתי שלמים בעצמותם המצטרכים ליציאתם אל הפועל לסיבות ידועות המתחדשות כפי שעתם ומסבבות רצון הי"ת לעשות הנסים האלה, ע"כ אמרו חז"ל ד"מ שנבראו ערב שבת בין השמשות להורות על חסרון שלימותם ככל דבר הנעשה בחפזון מבני אדם בערב שבת בין השמשות מיראת מהירת כניסת יום הקדוש.
תוכן דעתו. כי הפועל החכם ירבה או ימעיט השתדלותו להשיג דבר מה, לפי גודל או קוטן ערכו בעיניו, כי להשיג דבר יקר יעמול יותר ממה שיעמול להשגת דבר פחות הערך, ועל כרחך בראותנו איש בלתי חרוץ להשיג דבר מה, נוכל לשפוט אחד משתי אלה, אם כי הדבר ההוא קל הערך, או כי האיש עצל או סכל בלתי משיג ערך הדבר ותכליתו היקר', וכאשר נראה כי יניח אף יגיע' מעטה וקטנה, אשר בה יוכל להשיג הדבר היותר יקר בעיני כל, הלא זה יורה לנו, כי טח לבו מהשכיל, ולהכיר יקרת ומעלת הדבר ההוא, והוא העצל בשכלו ובמעשיו היותר גדול, ע"כ אחז"ל במדרש, ד' עצלים הן, ועצלן של משה, (ר"ל אותו המתעצל בלימוד התורה, אשר עליו אמר "לא בשמים היא" וכו' "כי קרוב אליך בפיך" וכו') גדול מכולם, כי התורה והחכמ' האלקית יקרה מפנינים, וכל איש ישראל יוכל עתה להשיגה במעט עמל, אחרי שכבר קבלוה אבותיו והוא נתגדל בה, ואם בכל זאת יתעצל להשיגה מורה בזה כי הוא בער ולא ידע ולא יבין יקרת התורה הנודעת לכל.- וכן בהיפך אם יצטרך להשגת דבר מה עמל רב ויגיעה גדולה, ובכל זאת נראה בני אדם משתדלים להשיגו, הלא בהכרח נשפוט, כי הדבר ההוא, יקר הערך והמעל', וזה שאז"ל ברכות דף ה' "ג' מתנות טובות נתן הקב"ה לישראל, וכולן ע"י יסורים, תורה, א"י, ועוה"ב," ר"ל כי אבותינו לא היו ראוים לקבלת התורה רק אחרי סבלם עוני ותלאות רבות במצרים, אשר על ידן נזדכך חומרם, גם א"י כבשו רק אחרי לכתם במדבר מ' שנה במלחמות רבות, והעונג הרוחני בעוה"ב נשיג רק אחרי הלחמנו ממלחמות היצר ונסבול תלאות חיינו, כל ימי התהלכנו עלי ארץ, וכל זה יורה על מעלת יקרת, שלש אלה המתנות, אפס בראותנו איש מתיגע למאוד, למען השיג קנין נבזה ופחות הערך, הלא זה יורה על היותו חסר לב ותבונות, וזה שאה"כ "אל תיגע להעשיר מבינתך חדל" ר"ל אם איש תבונות אתה, חדל לך מהרבות יגיעה רק למען קנות קנין הון ורכוש שהם הבל ורעות רוח, ונמשך מכל זה, כי בראותנו רוב השתדלות יעקב בלקיחת נשיו, ויגיעתו לאסוף הרכוש המצטרך להחיות אותם ואת בניהם אשר ילדו, ואחרי הודענו, כי הוא היה איש חכם ושלם אמיתי, הלא בהכרח נשפוט מכל זה, כי מחוז חפץ ותכלית יעקב אע"ה בכל זה היה יקר ונכבד מאוד, והוא לבנות בית ישראל ולהעמיד אומה קדושה המכרת בוראה ומלמדת בכל הזמנים והמקומות ידיעתו ויראתו לכל באי עולם, עד כי תמלא הארץ דעה את ה' כמים לים מכסים, ובאופן זה האריך המחבר למען הוכיח והראות לעיני כל, כי יעקב אע"ה היה שלם אמיתי והולך מישרים בכל פעולותיו, ואין שום אופן לתת בו דופי, או ליחס לו מדה או פעולה רעה, כמאחז"ל "כיון שנגל' עליו הקב"ה ברחו מעליו," (ר"ל כל הזבובים, שהן כינוי למדות ופעולות רעות), ובצדק הסב המדרש מאמר הכ' "מי יעלה בהר ה' וכו' נקי כפים וכו' " על יעקב, כי בו לבדו התאחדו כל המדות הטובות והיקרות האלה.
אחז"ל מי אתה הר הגדול, זה משיח וכו' תחלה דחה הרב פי' בן בונט שאמר שר"ל שמשיח יהי' גדול מדרבנן (הנקראים בעבור עשותם פה עלי ארץ רצון הי"ת ופקודתו בשם מלאכי שרת) במעלת העיון, וממשה בסיפוק צרכי עמו, ומאברהם בנדבת לבו, על זה אמר הרב והמאמרים פחות יאמנו מהפעולות, ר"ל כי כל התוארים הנאמרים מאיש ידוע צריכים עכ"פ שיאמנו ע"י פעולותיו, והמשל בזה כי לא נוכל לקרוא איש ידוע, גבור, עניו או נדיב, אם לא הראה לנו כבר בפעולותיו שיש לו כל המדות הטובות האלה, וא"כ אחרי שלא נמצא מפורש בכתובים שיפעול פעולות אלה איך נאמר שהכ' רומז ע"ז, ע"כ פי' הרב המדרש הזה, כי רומז על האומה הישראלית בכלל, אשר באחרית הימים בימי המשיח ועל ידו תרום ותגבה על כל שאר העמים, בג' מעלות היותר יקרות והם האמונ' האמיתית, השגת התורה האלקית, והצלחת' המדינית, כי שלש אלה כבר היו לה מתחל', מדת האמונה בד' כמאה"כ "ויאמן העם" "ויאמינו בד' ובמשה עבדו" וזאת היתה להם למורשה מאברהם ראש המאמינים, כמו שאמר "הרימותי ידי וכו'" שהרא' בו אמונתו ובטחונו בד' ומאסו כל קניני הזמן אם לא מיד עליון יהיו לי למנה, אשר ע"כ לא רצה לקחת מאומה מהון ועושר ורכוש מלך סדום, ובימי המשיח תגדל עוד מדת אמונתם, כי תחת אשר בתחלה נמול רק ע"פ מצות הי"ת לאברהם בשר ערלתם, להכחיש בזה תאותם ולעשותם עי"ז יותר מוכשרים לבטוח בד' בכל מצבי ועניני חייהם, כי לפי קוטן התאוה והחמד' לקניני העולם באדם המאמין בד', כן יגדל בטחונו בו, עתה באחרית הימים, ימול ד' לבבם, ויברא להם לב טהור בלי שום אמצעי , אשר הוא יותר שלם ממה שיעשה רק ע"י אמצעי , ואף כי ע"י אמצעים רבים, וכן המדה השנית שהיא קבלת התורה והשגתם האמיתית שהית' להם בתחלה ע"י משה שלמד אותם והורה להם את הדרך ילכו בה, תהי' להם אז ג"כ בלי אמצעי, כי הי"ת בעצמו יאיר עיניהם בתורתו, כמאה"כ "נתתי תורתי בקרבם, ועל לבם אכתבנה," ותחת כי הצלחתם, המדינית והזמנית, היתה להם בתחל' לרוב רק ע"י כחות הטבע והמלאכים הנצבים עליהם בפקודת הי"ת להנהיגם, ורק לפעמים ולפי שעה יצאו בהצלחתם מגדר הטבע וסדור מערכת השמים, יהי' באחרית הימים רוב הצלחתם בעניניהם הכוללים והפרטיים יוצא חוץ לגדר וגבול הטבע כמאה"כ "הנני בורא שמים חדשים" ולהורות על השתלמות שלש מדות אלה בימי משיח אחז"ל על המשיח בעצמו אשר על ידו יסובבו כל אלה "ירום מאברהם ונשא ממשה, וגבה ממלאכי השרת." -
והכונה וכו', ר"ל כי כמו שבמדות ותכונות נפשיות תהי' אותה מדה אשר תוכל להיות מושגת בלי אמצעי, או במעט אמצעי, יותר יקרה ונכבדת מהמושגת רק ע"י אמצעיים רבים, ולפי רבות או מעוט האמצעיים אשר תושג על ידם, כן יגדל וכן יקטן יקרה ומעלת', כמו שביאר בזה הרב תחלה מאמר המדרש על המשיח "ירום מאברהם" וכו' כן הדבר גם במושכלות ר"ל השגת שכליות, כי אותה ההשגה אשר תושג בלי צורך הקדמות רבות לה, היא היותר יקרה והיותר אמיתיית, ועי"כ המושכלות הראשונות הנטבעות בלב ושכל כל אדם מדי יחל לבחון בין טוב לרע הן היותר אמיתיות והיותר קלות להבין, והיותר קשות לאבדן, ד"מ המושכל הראשון, כי הכל גדול מהחלק, הוא אמת בלי ספק עד שאין חולק עליו וקל להבין מכל בן דעת, וקשה גם לאבד ממנו, כי כל עוד שכל אדם בריא בקרבו לא ישכח מושכל זה, גם לא יכחישנו, אבל כל מושכל אשר לאמתו, נצטרך תחלה להקדמות, הוא במעלתו ובמדרגת אמיתתו למטה מהמושכל הראשון המוטבע כבר בשכל כל אדם, כי לפי רבות ההקדמות וחילופן המצטרכות להשגת משפט מה, כן תקטן מדרגת מעלתו ואמיתתו, וכן אמר החוקר, כי המופת המחייב יותר יקר מהמופת השולל, ד"מ אמרנו "כל אדם חי, כל חי מרגיש, א"כ כל אדם מרגיש, הוא מופת מחייב, והוא יותר אמיתי, ונוח להבין, בעבור כי ב' הקדמותיו מאיכות אחת, ר"ל ששתיהן מחייבות ומתחלפות רק בכמות, כי ההקדמ' הגדולה "כל חי מרגיש" אשר בו יובנו כל בעלי חיים. כוללת אישים ופרטים יותר הרבה מההקדמ' הקטנה "כל אדם חי" הכולל רק אישי בני אדם לבד, אפס אמרנו "כל נברא אינו מחויב המציאות" , ד"ה  כל גשם נברא, א"כ אין גשם מחויב המציאות "הוא מופת שולל, ושתי הקדמותיו מתחלפות בכמות ובאיכות, כי ההקדמ' הגדולה "כל נברא אינו מחויב המציאות" היא שוללת, וכוללת כל אישי הנבראים יחד, וההקדמ' הקטנ' "כל גשם נברא" היא מחייבת וכוללת רק אישים גשמים לא המלאכים שהם עצמים רוחניים ונבראים ג"כ ע"כ הוא לדעת החוקר במדרגת אמיתתו פחות מהמופת המחייב אשר ב' הקדמותיו שוות באיכות החיוב, ואינו ג"כ נח להבין כמהו בעבור זה.
וזה הטעם שהמשפטים וכו', ע' מלת הגיון שער ז' עם הביאור שם, והדברים ארוכים אין צורך להביאם פה, אחרי שכונת הרב ז"ל בכלל נודעת מלבד זה.
תוכן דבריו, הנה נשמת האדם שהוא חלק אלקי ממרומים הוא פה עלי ארץ לוטה בשמלת הגוף והגויה כגר בארץ נכריה, וידוע לכל, כי הגר אם יחפוץ לגור על אדמת נכר בהשקט ובבטח' צריך לסבול במנוח' ובלי תלונה חרפת העוני לרוב, גם יוכרח לפעמים לעבוד עבודה קשה למען החיות נפשו, ואף כי ברצותו לקנות שם עושר ונכסים, גם יוכרח לחזק טבעו ולסבול שינוי הטבע והמזג אשר ליושבי הארץ ההיא, המתחלף לרוב מטבעי ומזגי יושבי ארץ מולדתו, גם רבת תשבע לה נפשו צער ועצבון רוח בעבור חלוף לשונו מלשון ושפת עם הארץ, ואם בכל זאת נראה בכל העתים ובכל המקומות, כי כמה גרים ישאו ויסבלו כל התלאות האלה. רק למען השיג תועלת גופנית לקנות שם קנינים זמנים החולפי' ועוברים, הלא מזאת יוכלו כל השלמים המתגוררים פה עלי אדמות, לקחת מוסר לשאת באהבה ובנחת כל עמל ותלאה זמנית, למען הקנות לנפשם על ידם השלמות האמיתית שהוא קנין רוחני ונצחיי, ואף כי בשומם על לב, כי מקרי הזמן ופגעיו האחוזים והדבוקים בחיי האדם עלי ארץ, הן הם בעצמם מזכים ומטהרים נפש הצדיק והשלם מחלאת מדותיו, למען יתוקן יותר לקנות השלמות האמיתית אשר תנחילהו נחלת עולם הנצחיי. כמאחז"ל "העולם הזה דומה לפרוזדור" וכו' "התקן עצמך בפרוזדור" ר"ל שכמו שכל הרוצה להכנס אל חדר בית המלך הפנימית להראות לפני המלך היושב שמה על כסא המלכות, צריך להתקשט ולתקן מלבושיו תחלה, בחצר החיצונה, כן יסבול האדם מקרי העולם הזה ופגעיו בשובה ונחת, ויחשבם רק לאמצעים לחקן נפשו ולישר תכונותיו ומדותיו, למען יכשר על ידם להיות מרואי ה' בעולם הנצחיי, ונמשך מזה כי השלם האמיתי אחרי דעתו זאת לא ירגז ולא יתעצב כאשר יקרוהו לפעמים מקרי הזמן הרעים, ורק מדי שכחו כי יחסו בעולם הזה בימי חיי הבלו, כיחס הגר בארץ נכריה, ויחשב עצמו לאזרח הארץ. אשר נטה שם אהלו לשבת לנצח, כמאה"כ מחסרי הדעת כחלה "קרבם בתמו לעולם משכנותיו לדור ודור (תהילים מ״ט:י״ב) הלא אז יכאב לבו ונפשו עליו תאבל, כאשר תבואהו שואה או מקרה רעה, וע"ז רומז הכ' באמרו "וישב יעקב בארץ מגורי אביו" טרם יחל לספר רוב הצער והיגון, אשר הי' לו באבדן יוסף בנו ממנו, להורות בזה, כי רק בעבור חשבו לשבת לבטח כאזרח רענן בארץ אשר אבותיו חשבוהו רק למגור לזמן קצר, התעצב על הרעה אשר באה לו לפתע פתאום באבוד יוסף אהובו ממנו, וזש"א חז"ל בסמכם על הכתוב הזה, "ביקש יעקב לישב בשלוה קפץ עליו רוגזו של יוסף" ר"ל רק בעבור שחשב ישיבתו עלי ארץ שלוה ושקטה התרגז והתעצב על האסון אשר קרהו כי טרף טרף יוסף, ע"כ גם מזה נוכל לקחת מוסר, כי מחובת השלם לחשוב תמיד את עצמו עלי ארץ כאורח נטה ללון רק בבית מלון, והעולם הזה דומה רק לפרוזדור ולחצר הבית, ומי זה יחפוץ שהבית שער והחצר החיצונה יהי' משכן מלך וארמון שרים. הלא לאולת וסכלות תחשב לאיש ההוא ? אח"כ הוסיף הרב ואומר כי יען שרוב פעולות האדם עלי ארץ יעשה באמצעות הדבור. אשר בו יוציא מחשבותיו החוצה לאחרים לבצע מזימתו. ע"כ הושאל שם דבור ולשון להורות גם על מנהג ואופן פעולות האדם כמאה"כ "ומדבר כלשון עמו (וכבר אמרו קצת החכמים שמלשון כל עם נודע מהותו ואיכותו המוסרית, אם הולך מישרים או פורע מוסר הוא) וע"כ כמו שלשון הגר שונה מלשון יושבי הארץ, כן ראוי גם לשלם האמיתי שיהי' דבורו, ר"ל מנהגו ומעשהו פה עלי ארץ שונה מלשון שאר יושבי הארץ אשר רק כמנהג הבהמות ינהגו, וכמו שכל אלה רק בתנועת גופם ואבריהם החזקים יודיעו תשוקתם הבהמית לזולתם. וזה היא דיבורם כן גם האנשים הפראים אשר רק בחחק יד ובכלי מלחמתם ישתדלו להפיק זממם, נדמה דיבורם זה, ר"ל אופן התגלות מחשבותם ותכונותיהם הרעות, כדבור בהמות שדי וחיתו יער. תחת כי החכמים האמיתיים אשר רק בחכמ' יעשו כל מעשיהם ודבריהם רק בנחת נשמעים. להם לבד ייוחס דבור האדם, שהוא דבור השכל המושל על התשוק' הבהמית, וע"ז רומז המדרש לדעת הרב בקראו דבור הראשון בשם דבור השור אשר רק על בלילו יגעה, ודבור החכם והשלם בשם ארי מלך החיות יכנה, להורות על דבור שכלי המושל על התשוק' הבהמית, ויען כי בספור פרשתני שכחו אחי יוסף מעלת שלמותם, והראו רק כח גבורתם הגופנית להרע לאחיהם החלש אשר נפל בידם, תחת כי יוסף הראה רק חכמתו ותבונתו ותומת לבו וצדקתו, אמר המדרש ד"מ "אמרו מלאכי השרת בואו ונרא' לשור וארי מתוכחים זה עם זה, והחכמה תעוז לחכם יותר מעשר' שליטים וכו' אלו אחי יוסף וכו'.-
ויותר וכו', כוונת הרב ז"ל כי משם נפרד חיים בלשון רבים נאמר בסמיכות חיי שרה, אפם משם נפרד חי  הסמיכות חי, כמו וישבע בחי העולם ויתורגם  שהוא כינוי להשי"ת, וע"כ אין הבדל בענין אם נאמר "חי העולמים", או "חי העולמים" , ששניהם כינוי להי"ת, ומה שנמצא "חי נפשך" הוא כינוי לגוף החי ע"י הנפש, ויתורגם "," וכן חי פרעה, ר"ל בבעלי חיים שלו כסוסו או עבדו, וא"כ לא נשבע יוסף בפרעה עצמו, כמו שנרא' בהשקפ' הראשונה. כי חיותו הית' יקרה לו כאשר ראוי לכל עבד נאמן לאהוב את מלכו ואת אדוניו, ולאות לו כל טוב, ורק בדברים הטפלים לו נשבע, ועי"ז רמז ר' לוי במדרש משל לגדי וכו'.
תוכן דעת הרב ז"ל הוא, כי ג' דעות יש בבחינת אופן הוית העולם ומלואו, האחת, לדעת ארסטו והנמשכים אחריו שהאמינו בקדמות העולם, והיות מציאותו נמשך ומחויב בהכרח ממציאות הי"ת, השנית, דעת פלאטון וסיעתו שחשבו כי בראו הי"ת מחומר זך ודק שהיה קדמון, והשלישית היא דעת התורה האמיתית, והיא, כי הי"ת ברא הכל מהאפס ואין המוחלט, ולפי השתנות דעותם אלה באופן הוית העולם. כן יתחלקו ג"כ בענין ואופן חול הנבואה האלקית על האדם, כי לפי דעת ארסטו ופלאטון, יצטרכו להיות באיש תחילה הכנות נפשיות מעלות ומדות יקרות ידועות, ואז נמשך ומחויב בהכרח שיחול עליו השפע האלקי המסבב הנבואה, אבל לדעת התורה תלוי גם זה רק ברצון הבורא ית', אם ירצה להשפיע שפע נבואתו על איש אשר הוכן לה לפי תכונות נפשו ובחירתו במעשים הטובים הנרצים בעיניו ית', וע"כ יתמה הרב ז"ל על הרמב"ם ז"ל, כי אחרי אשר דחה גם הוא דעת הפילוסופים באופן הוית העולם, והאמין רק בדעת התורה האמיתית, כי בראו הו"ת מהאין המוחלט. (עיין מ"נ ח"ב פי"ג), איך נראה אח"כ כמסכים עמהם באופן חול הנבואה באמרו שם פ' ל"ב "שלא תחול הנבואה רק על מי שיש לו המעלות והמדות והכנות נפשיות המצטרכות לה. ומי שיש לו כל אלה מחויב בהכרח שתחול עליו הנבואה, ואם בכל זאת היא נעדרת ממנו, הוא דבר פלא הדומה להעדר תנועת היד מירבעם, אף שהיה לו הכח החיוני אשר יש לכל אדם להניע ידו ככל אשר ירצה, וכהעדר כשרון הראות למחנה מלך ארם המסובב על יד אלישע בבואם להרע לו, אף שהיו עיניהם בריאות וטובות, כי בכל זה הראה הרב שמסכים לדעת הפילוסופים, החושבים הדבר למחויב בהכרח שתחול הנבואה על איש שנשלמו כחותיו הנפשיות המצטרכות, בעבור האמינם בקדמות העולם או לפחות בקדמות חמרו הדק, וזה מה שכבר דחה בעצמו בפ"יג שם ? והרב ז"ל חלק על דבריו אלה, ואומר שכמו שכתב הרמב"ם שם, פל"ב, שלא נוכל לחשוב שתחול רוח הנבואה על איש כסיל ובער אשר יחסרו לו כל התכונות הנפשיות והמעלות והמדות הטובות המצטרכות לה, כי החושב ככה דומה למי שיחשוב שיוכל חמור או צפרדע להנבא; כן צריכים אנו להרחיק מגבול דעתנו, גם מה שחושב ארסטו, שטוב המזג ותכונות הנפש היקרות המסבבות השפע הנבואיי באים לאדם רק בדרך מקרה, וסבתם רק מולדו הטוב, ר"ל שנולד במזל ידוע לו כל אלה, וכי בהכרח ינבא בעל התכונות היקרות האלה, כי כל זה סותר דעת תורתינו, כי אם נאמין שהי"ת אשר ברא עולמו מאפס ואין ינהיגהו בשני אופני הנהגה, האחת טבעית אשר בה ינהיג רוב ברואיו, והאחת נסיית, אשר בו ינהיג עם בחירו, והנבואה היא ג"כ ענין נסיי, ר"ל שפע רוחני ואלקי המושפע מהי"ת בדרך אשר למעלה מהטבע, על מי שיש לו התכונות הנפשיות הראויות, ויחבר אליהן גם החפץ והתשוקה להפרד כפי יכלתו ואפשרות האנושית, מעניני החומר והגוף, למען התהלך עם אלקים בהלך נפש, ולקרבה אליו ע"י עשותו תמיד המעשים התוריים המצווים מאתו ית', כמא"הכ "אמת מארץ תצמח" וכו' ר"ל כי רק בהתהלך האדם עלי ארץ באמת ובתמים את האלקים לשמור חקיו ומצותיו, אז "צדק משמים נשקף" עליו, כי משם יושפע עליו רוח נבואיי ושפע אלקי, וע"כ לא זכו אדם, נח, ואברהם שתחול עליהם הנבואה רק אחרי אשר נצטוו מה"ית בשמירת כמה מצות ושמעו בקולו, כי השכר היותר גדול אשר יוכל לבוא אל האדם עקב אשר שמע בקול ד', הוא חול רוח הנבואה עליו, וע"כ נמצאת הנבואה רק בישראל ולא בשאר העמים הקדמונים, אשר לא עליהם נגה אור התורה האלקית, אף שהתחכמו קצת מיחידיהם מאוד בידיעת החכמה והפילוסופיאה ולהורות ע"ז אמרו גם חז"ל "אין הנבואה שורה אלא על חכם גבור ועשיר" כי תואר חכם אמיתי יאמר רק על האיש המשתדל מצד שכלו לעשות רצון בוראו, בהתבוננו רק בדעות אמיתיות ועיונים שכליים הבנוים על אדניהתורה והאמונה, ותואר גבור יורה, לא לבד, כי הוא שלם בגופו ומשתמש כראוי בכל חושיו אשר הם כלי ההשכלה, (כי רק מהמוחשים המושגים בחושים, יקח השכל הקדמותיו להוסיף בהן השכלתו, אשר ע"כ מי שנחסר לו אחד מחושיו יחסרו לו גם קצת מושכלים וידיעות הבנויות על אדני מושגי החוש ההוא), כי אם גם שגופו חזק ובריא לסבול העיון והחקירה התוריית, אשר יכבדו לרוב לאיש חלוש המזג ורפה כח כנודע, ותואר עשיר מורה, שאין לו מונעים חוצה לו, כריש ועוני וחוסר כל, המטרידים לרוב דעת החוקר והמשכיל לעיין כאות נפשו בעיוניו השכליים, כי רק במלאת ספק המחסורים הטבעיים, יהיה שכל האדם בריא וחזק להתעסק מבלי דאגה בחקורותיו העיוניות, תחת כי המחסור לא יתנהו להשכיל ולהבין, מלבד שמחליש גם כח גופו וחושיו, אשר יובילו לו ההקדמות לעיוניו השכליים מהדברים אשר חוצה לו, ועל היות שלש אלה, ר"ל החכמה הגבור' והעושר, נבחרות רק מצד היותן אמצעות להשגת ידיעת ד' האמיתית, לא בעבור עצמותן, יורה מא"הכ "אל יתהלל חכם וכו' כי אם בזאת יתהלל המתהלל השכל וידוע אותי" וכו' ר"ל רק בהיותן אמצעות לבעליהן לקנות על ידן שתי אלה המעלות היותר נכבדות, השכל וידוע את ד', אז ראוי להתהלל בהן, ולא באופן אחר, גם מעלת הענוה היקרה מאוד צריכה להיות באיש אשר עליו יחול רוח הנבואה, ועכ"פ היא מועלת מאוד לסבב השגת השפע האלקי הזה, כמאח"זל "ענוה מביאה לידי רוח הקודש". והנה המעלות האלה המכשירות את האדם לקבלת שפע הנבואה, אינן מחוייבות להיות טבעיות במי שינבא, מלידה ומבטן, עד שנקרא ענין נבואתו שלמות טבעית, ונאמר כי מי שחסרו לו בטבעו אין אפשרות עוד שתחול עליו רוח הנבואה, כמו שחשבו כל זה הפילוסופים המאמינים בקדמות העולם, או לפחות בקדמות החומר הדק, בעבור שלא יאמינו ביכולת הי"ת להוציא דבר מאין המוחלט ומלא דבר אל היש, כ"א הכל נמשך לדעתם בהכרח רק מהסבה הראויה הקודמת לו, אשר ע"כ יאמינו, כי גם למעלת הנבואה צריך שתקדים הסבה הראויה לה, שהיא שלמות הנביא הטבעית לו, כי אנו בני האומה הקדוש' המאמינים בחידוש העולם מהאפס המוחלט, מאמינים ג"כ כי אף שבהנהגת העולם הטבעית ע"פי השתלשלות הסבות והמסובבים, נמשך כל דבר רק מסבתו הראוי לו, בכל זאת בהנהג' אלקית הנסיית היוצאת מגבול הטבע, אשר בה ינהיג עם בחירו המשתדלים להתקרב אליו ולקנות להם בהתעסקם במעשים התוריים השלמות הנזכרות למעל' בבחירתם החפשית, אף שלא היה להם קנין השלמיות האלה למנה בטבעם ותולדתם, יוכל להשפיע שפע נבואתו אשר הוא עניין נסיי ופועל אלקי, לא ענין טבעיי, גם על מי שאין המעלות האלה לו למנה מלידה ומבטן, (ולדעתי הורו גם חז"ל על זה, כי לא אמרו "אין הנבואה שורה אלא על מי שיש בו חכמה גבורה ועושר" שמשמעות מאמר זה היה שכל אלה המעלות צריכים להיות בו כבר מני רחם כדעת הפילוסופים, כ"א אמרו רק "על חכם גבור ועשיר" ור"ל בזה רק על מי שמשתדל לקנות לעצמו כל אלה בבחירתו החפשית, כפי יכלתו ואפשרותו), וע"פי דבריו אלה דחה הרב ז"ל דברי המ"נ שקרא גם הוא שם ענין הנבואה בשם שלמות טבעית, אחר שהוא באמת רק שלמות נסיית, גם מה שאמר שם ח"ב פל"ב וז"ל "ואפשר וכו' שהנבוא' בחיק (ברוך בן נריה) גדולות" שר"ל שבעבור שחסרו לו השלמיות הטבעיות המצטרכות לנבואה, או שהאבר המיוחד אל הכח המדמ' לא היה בו בתחילת יצירתו באופן המצטרך אם תחול הנבואה על בעליו, היה זה כמעוות שלא יוכל, לתקון בשום תקון והנהגה, מתנגד לדמת הרב ז"ל אל האמת, אחרי כי ענין הנבוא' הוא דבר נסיי התלוי רק ברצון הי"ת אין מעצור לו ואין מכלים בידו להשפיעו על מי שירצה, אח"כ אמר הרב ז"ל, כי בעבור היות המעלות והמדות היקרות האלה המועילות לקבלת שפע הנבואה במרע"ה, על צד היותר שלם, זכה גם הוא לעלות במדרגת הנבואה למעלה יותר מכל שאר הנביאים זולתו, וע"ז מורה גם מאמר המדרש על הכ' ומשה היה רועה באמרו כל אמרת אלוה צרופה "אין הקב"ה נותן גדולה לאדם עד שבדקו בדבר קטן וכו'" שר"ל שהנבואה שהיא אמרת אלוה, וגדולת המעל' להנהיג את ישראל בהנהג' הנבואית, לא נתן הק"בה לאיש עד שצרף ובחן אותו בבחינת הנהגתו בשאר המתנות שנתן לו כבר, והן החכמ' בידיעת הטבע הגבור' והעושר, שהם כולם רק כדבר קטן יחשבו לעומת מעלת הנבוא' שהיא החכמ' העליונ' והאלקית, ואין דבר גדול יותר ממנה בכל קניני האדם הגופניים והשכליים עלי ארץ
ופלא הוא וכו' ר"ל שפלא הוא בעיני כל משכיל שיחשוב הרמב"ם ז"ל דבר זה לפלא, שתעדר מעלת וכשרון הנבוא' באיש שנשלמו תכונותיו הנפשיות, כי אחרי שלפי דעת התור' תלוי ענין הנבוא' שהוא רק דבר נסיי, רק ברצון הי"ת להשפיעו על מי שירצ', מי זה יתפלא עליו אם ימנע הכבוד האלקי ממי שאינו רוצה לתתו לו ?
וכל זה מה שיותש בו וכו' ר"ל מה שיקרא הרמב"ם ז"ל ענין הנבוא' בשם שלמות טבעית, לא יישר בעיני הרב ז"ל, כי הלא בזה יוחלש ויותש כח רצון הי"ת, אם נאמר שתחול הנבוא' באדם מצד חקי הטבע לבד, תחת כי באמת הוא רק באופן נסיי ע"פ רצון הי"ת.
וא"א מבלי שיהי' לזה סיוע וכו' ר"ל שלמות העם אשר הנביא יושב בקרבו, תוסיף גם שלמותו המוסרית, וכשרונו לקבל שפע הנבוא', כי תורה שהוא השתדל להישירם ולהנחותם הדרך המוסרי עד עתה, ואף כי שיעשה זאת, כנוח עליו רוח השם, וכן אה"כ "כי ידעתיו למען אשר יצוה" וכו' ואמר ג"כ, "אם תוציא יקר מזולל כפי תהי'", תחת כי פחיתות בני דורו בבחינ' מוסרית לא לבד כי תורה, כי מנע וחדל ללמדם ולהודיעם דרך ד', אשר כל זה יחשב גם לו להעדר שלמות ופחיתות מעל', מסבב ג"כ שלא יהיו ראוים וזכאים שישתלח נביא להם. ובעבור זאת תמנע הנבוא' לחול על מי שהי' ראוי לה בלעדי זאת, כמאחז"ל על תלמידי הלל "ראוי הי' שתשר' עליהם שכינה כמרע"ה, אלא שאין הדור ראוי לכך". גם שלמות המקום אשר הוא שוכן בקרבו תועיל מאוד להשפע' נבואית כדחז"ל שארץ ישראל הקדוש' היא יותר מוכנת מכל שאר ארצות שיחול השפע האלקי על יושביה, וכ"כ גם הכוזרי מאמר ב' סי' י"ד "כל מי שהתנבא לא נתנבא בה או בעבורה",
ובזאת הסבה וכו' ר"ל אחרי שמדרגת הנבוא' אשר תחול על האדם ברצון אלקי תשתנ' לפי מעלת ומדרגת שלמות הנביא ושלמות העם שיושב בקרבו, ע"כ יבדלו הנביאים אלה מאלה במדרגות ומעלות כשרון נבואתם.
לפי שהמוחשות וכו' ר"ל שהמושגים, אשר יובילו לנו החושים הם תחילת ומקור רוב משפטי האדם השכליים וידיעותיו, אשר ע"כ כשיחסר לו חוש אחד תפקד ממנו ג"כ אותה הידיע' הבנויה על מושגיו, ד"מ חכמת הראות, מאיש אשר נולד עור, וחכמת המוזיקא מחרש מני בטן.
האנשים אשר היו שם עמו וכו' ר"ל לדעת הרב ז"ל, הכחות הגופניות שלו כי הם לא יכלו בתחיל' עמוד ולהשאר על מתכונתן, בהשיגו השגה הנבואית בשכלו, ועזבו אותו עד שאמר לו המלאך הדובר אליו חזק ויתחזק גם בגופו ורק אז היתה השגתו שלימה.
וזה כי החכם וכו' ר"ל כי אריסטו אמר שכמו שהגלגל היומיי מסבב בתנועתו בכל יום גם כל הגלגלים עם הכוכבים אשר בתוכם ממזרח למערב בעבור היותו העליון והנכבד מכולן אשר על כן יפעל פעולתו ביגיע' יותר קלה ויותר במהירות, כן תצא גם פעולת כל האישים הנכבדים יותר בקלות אל הפועל, מפעולות פחותי המעל', ונמשך מזה כי מרע"ה בחיר בני אדם כולם, הי' בכל זאת מצטרך לקנין המעלות הנזכרות, למען היות ראוי לקבל שפע הנבוא', אף כי זולתו מבני אדם הנקלים והפחותים ממנו בערך מעלתם ושלמותם. והסב' בכל זאת היא כי גם מרע"ה בכל יקרת מעלתו, לא חדל להיות אנוש קצר יד, אשר ידבקו בו בעבור זה חסרונות אנושויות, הן במה שישיג בעיוניו השכליים, והן במה שישיג בנבואתו, מסבת קוצר כחותיו האנושיות להשיג או מצד צרכי גופו ההכרחיים ותשוקותיו הארציות, אשר מכל אלה לא יוכל האדם להפרד לצמיתות כל עוד שבחיים חייתו, ובמעט' הגויה הנהו, וכל אלה יעכירו לפעמים מושגיו הרוחניים, עד שלא יהיו ברורים ואמיתיים כראוי מבלי תערובות סיגי הדעות, ולהורות ע"ז אמרו חז"ל ד"מ כי גם בהיותו בהר סיני הי' אצלו ההבדל בין יום ולילה, כי בהשיגו מושגיו לפעמים דרך כלל כמשפט השכל המוחלט, מבלי הצטרכות להשיג תחילה הפרטים ולעלות מהם אח"כ מעלה מעלה מהמתאחר אל הקודם (עיין למעל' שער י') הי' אצלו יום, וכאשר השיג רק הפרטים והוצרך לביאור והפרד', ר"ל להפריד ולהפשיט המושג הרוחני והכלליי, מהאישים הפרטים הגשמיים, ד"מ מושג החיות הרוחני הנפשט מגופי בעלי חיים השונים למיניהם כמשפט כל אדם שהוא רק משיג חמרי ואנושי, הי' אצלו בבחינת השגתו שאינה בהיר' כל כך, לילה, ויען כי יחס המקרא אל המשנ' המבארת אותו, כיחס הכלל כל הפרטים, אז"ל להורות ע"ז הענין "בשעה שמלמדו מקרא יום בשעה שמלמדו משנה יודע שהוא לילה" גם בהשיגו אמיתת מהות הי"ת לפי אפשרות אנושתו יודע שהוא יום, ובהשיגו הי"ת רק עפ"י פעולותיו, איך ישפיע מטובו על כל ברואיו ויברך אותם, בהאציל עליהם השפעתו ממרומים להתמיד קיומם כל ימי צבאם עצי ארץ יודע שהוא לילה, כי השגת הי"ת ע"י פעולותיו, אינה ברור' כהשגת הנביא את מהות הי"ת, ולהורות ע"ז אז"ל בשעה שמלאכים מקלסין אותו בקדוש וכו' יודע שהוא יום, ובשע' שמקלסין אותו בברוך יודע שהוא לילה" כי תואר "קדוש" יורה על השגת אמיתת מהותו ית'. ותואר "ברוך" יורה על השגתו מצד פעולותיו, (ועפ"ז נבין גם כוונת הפיוט "אמיצי שחקים" למוסף יוה"כ; אשר בו הציג הפייטן תמיד את ברואי מעלה המשיגים יותר מהות הי"ת האומרים קדוש, לעומת ברואי מטה האומרים ברוך) וכן בעת היותו במדרגת מלאכי מעל' אשר ע"י הנעתם את הטבע כולה, מסבבים אותה להצמיח מזון לבני אדם מבלי שיצטרכו הם בעצמם אל המזון, הי' אצלו יום. ובהיותו במדרגת בני אדם הצריכים למזון אשר יוכן למו דבר יום ביומו, הי' לילה, ולהורות ע"ז ארז"ל ד"מ "בשעה שרואה המלאכים טוחנין המן וכו' יודע שהוא יום, וכשהוא יורד להם יודע שהוא לילה". גם בראותו כח שכלו המשיג הנעל' מכל כחות גופו, ודומה בזה לגלגל חמה הנעל' במעלתו מכל שאר הגלגלים נלאה להשיג כראוי את מושגיו, יודע שהוא לילה ובראותו כחות גופו המשולים ללבנה ולשאר הכוכבים משתדלים להכנע תחת יד השכל ולהתקרב אל האלקים, יודע שהוא יום ולהורות ע"ז ארז"ל כשרוא' גלגל חמה בא וכורע יודע שהוא לילה, וכשרוא' לבנה וכוכבים משתחוים להקב"ה יודע שהוא יום" ובעבור היות הק"ש כוללת עקרי האמונ' ויסודותיהם, שהם רק ענינים רוחניים, והתפל' כוללת שאלת מחסורי הגוף וצרכי החומר, אמרו ד"מ כשהיה שומע ק"ש קודם התפל' (ר"ל בהקדימו הרוחני אל הגופני) יודע שהוא יום ובשמעו התפל' קודם הק"ש (המורה בהיפך על הקדמת הגשמי לרוחני) יודע שהוא לילה. -
ועתה ראה וכו' ר"ל שמקנין המעלות הנ"ל ואף כי ממעלת החכמ' תצא תועלת גדולה לנביא כי מלבד שהחכמות הטבעיות הן ההתחל' לדעת את היי"ת מצד פעולותיו, כי מדי יוסיף להעמיק בידיעת חקי הטבע והבריא', כן ישוב יתפלא יותר על גבורת וחכמת הבורא ית', אשר את הכל עשה יפה ובחכמ' נפלא', יכיר עי"ז גם המופתים הנסיים אשר יעשה ה' על ידו, כי איש בער אשר לא ידע ד"מ הכרחיות שריפת גופי בני אדם בקרבתם אל האש הארציי לא יתפלא בשמעו כי הי"ת הציל חנניה מישאל ועזרי' מתוך כבשן האש, גם לא הי' מתמיה, בראותו סנה בוער באש ואיננו אוכל, לשאול מדוע לא יבער הסנה"? גם יש הרבה מקרים רעים וטובים אשר עפ"י חקי הטבע הם מחויבים לפעמי' לבוא בהכרת מסיבתם הקדומ', ובכל זאת ימנע הי"ת ביאתם בעבור השגחתו הנסיית היטב ע"י מניעת בואם לטובים, או לגמול עי"ז לרשעים גמול ידיהם הרע, והן הן נסים נסתרים הידועים רק למי שיבין בעצמו חקי הטבע, וידע מה שמחויב על פיהם לבוא בהכרח לולא יגזור רצון הי"ת שלא יבוא, אבל איש בער לא ידעם, וכסיל לא יבין למו.
והנה היה ענין וכו', ר"ל אחרי שהיה נודע לו מחכמת הטבע כי להוית הענינים הטבעיים והמלאכותים, גם לכל שאר עסקי בני אדם ופעולתיהם יצטרך תמיד להקדים סבה הראויה להם, כי מבלעדי סבה הראויה לא יתהוה דבר, ואף כי מהפכו, כי מי יתן טוב מרע או טהור מטמא ? ע"כ תמה מרע"ה בראותו כי ביאתו אל פרעה ובקשתו ממנו, בשם ד' לשלח את ישראל לא לבד שלא הקלו, כ"א גם הכבידו את עולם הקשה, ושאל למה הרעות לעם הזה, ר"ל איך יהיה באפשרות, שמהרעה הזאת תצא תשועת ישראל, אשר אתה חפץ בה ? וע"ז השיבו ית' "עתה תראה וכו'" ר"ל דע לך כי בענינים האלקיים לא כן הדבר כמו שהוא בדברים טבעיים, כי בהן יוכל לצאת ולהולד דבר, גם מסבה ההפכית לו, באופן נסיי ולמעלה מגבול הטבע,
תוכן דעתי, הנה ידוע, כי לפי גודל יקרת וזכות דבר מה, יהיה גם הפסדו ועכירתו יותר קרובה ויותר קלה, ד"מ מראה זכוכית היותר זכה ובהירה, תמהר יותר להעכר ולאבוד בהירותה וצחותה, מדי יעבור עליה רוח פי איש העומד נגדה, משאר כלי זכוכית פחותי הערך הבלתי זכים ובהירים כל כך, וכן הדבר גם בבחינה מוסרית בנפש האדם, כי בעבור היותה יקרה עד מאד, צריכה להשמר גם מאד מכל פעולה ומעשה אשר יוכלו לסבב לה באופן מה, השחתת המדות או תערובות סיג וחלאת דעות נפסדות, אשר ע"כ אסרה התורה האלקית לנו הרבה מאכלות, המעכירות דם הנפש, ומולידות בו נטיות בלתי זכות (כמאחז"ל שהדברים האסורים מטמטמין את הלב ) והנזיר הפורש מן היין המחמם את הדם, להגדיל תשוקת בעליו החמרית, ומשכר שותיהו, לערב ולבלבל דעתו מחשוב נכוחה, נקרא קדוש בעבור זה. גם הזהיר' אותנו בעבור זה מכל הפעולות והמעשים אשר יוכלו לסבב בצד מה. כי יעלו על דעתנו דעות נפסדות המרחיקות אותנו מאמונתינו הטהור' ומעבודת אלקים אמת, ללכת אחרי הבלי נכר כמו שהאריך בענין זה המ"נ ח"ג בטעמי המצות שלו, עיי"ש פ' ל"ז. והנה נודע ג"כ כי עבודת השמש והירח וכל צבא השמים, נפרצ' בימים ההם בין העמים, עד שהשתדלו נביאי כל חוזה לבאר טעותם מפורש באר היטיב, למען לא יתעו ישראל אחריהם (כמו שהולך הרב ומבאר פרשה י"א בירמי' ) ואחרי כל זאת הלא יקשה לנו מאוד להבין מצות "החודש הזה לכם" שביארו חז"ל על קידוש החודש כראות הלבנ' והתחדשות', ומצות הקרבת הקרבנות ביום החודש הלא כל זה יוכל לסבב מחשבת עבודת הלבנ' חלילה אצל המון העם, ואף שנאמר "ובראשי חדשיכם תקריבו עולה לד'" אין די בזה בהשקפ' הראשונ' להוציא כל מחשבת פגול מדעת ההמון, כמו שראינו במעש' העגל שאף שאמר אהרן, "חג לד' מחר", בכל זאת תעה מהר חיש לבב העם אחרי העגל לחשבו כאלקות, וישתחוו לו, ולבאר כל זה אמר הרב ז"ל, כי כוונת המצוה הזאת ותכליתה היו בהפך, לשרש על ידה כל מחשבת עבודת צבא השמים, וביאר זאת במשל, כי הנה ידוע שאם יחזיק ההמון דבר מה לטוב ומועיל, ואוהב אותו בעבור זה מאוד, לא על נקלה תשתנ' דעתם זאת, אם נאמר להם בהיפך, כי הדבר הזה לרע להם, והאומר להם כן יחשב בעיניהם כמצחק או כמתעתע, ולהראות לכל אחד ואחד מהם בראיות נכוחות, אמיתת דברינו, מלבד כי יצכרך לזה זמן ועמל רב, הנה לרוב יהי' בכל זאת עמלינו לריק, יען כי אין דעתם משגת כל יסודו ראיותינו הבנוים על אדני השכל והתבונ', וע"כ יותר טוב אם נבחר מתוכם איזה אנשים חכמים וידועים לשבטיהם, אשר בהם יאמינו העם, ועיני כל העדה עליהם, כי להם אנו יכולים לבאר האמת על נכון, כי הם יבינו לשכל מלינו, בעבור היותם בעלי חכמה ודעת, ולהם ישמעו ג"כ העם כלו, בהוליכם אותם לאט לאט בנתיבות האמת והצדק כי בהם סמוך ובטוח לבם שלא יתעום מדרך הישרה והנכוחה, ובאופן זה נהג גם הי"ת, כי במצוה הזאת צוה שמשה ואהרן, ואחרים כל זקני דור ודור וחכמים, יחשבו ויתבוננו תמיד בתנועת הלבנה וחידושה, וע"ז יתעוררו ויסובבו לחשוב גם במהלך שאר הכוכבים וצבא השמים במסילותם, למען יכירו וידעו עי"ז, כי כלם הם רק עבדים ומשרתים להפיק רצון אלקים ית', ואל כל אשר יחפוץ יטה אותם, ובלעדו לא יוכלו להטיב או להרע, מזה יבינו ג"כ, כי שוא עבוד אותם, כי רק לד' לבדו ראויה העבודה והתפילה, ולא אל זולתו, ואחרי כי יושרש עיקר זה בלב ראשי העם וחכמיו לאט לאט ילמדוהו גם להמון העם, עד שיצא כל ספק מלבם, ויודו כולם כי אולת תחשב לאיש אשר יעבוד אותם, ומן ד' יסור לבו, וע"כ ייחדו גם כל עבודתם רק לד' לבדם, וע"ז מורה הכתוב "ובראשי חדשיכם תקריבו עולה לה'" ר"ל כי אם כה תעשו אז יערה אליהם מדי חודש בחדשו, רוח דעת אמיתית לדעת ולהבין, כי רק לד' לבדו ראוי להקריב עולה וקרבן, ולא אל זולתו, אח"כ ביאר הרב ז"ל האופן איך שיודע כל זאת לחכמים יודעי העתים, החושבים זמן התחדש הלבנה, ואמר, כי עבודת הככבים היתה בין העמים הקדמונים על ג' פנים, קצתם חשבו אותם לאלקות, וקצתם חשבום רק כשרים נכבדים היושבים ראשונה במלכות אשר בידם להטות לב המלך לטוב אנשים המכבדים אותם, ולדעת זולתם, וקצתם חשבו אותם רק לכלים טבעיים, אשר רק על ידם וע"פי חקי תנועותם יוכל לעשות הי"ת מלאכתו וע"כ ראוי להם שיכבדו אותם כמו שיכבד העם ד"מ כסא המלך אשר הוא יושב עליו, ושרביט הזהב אשר בידו, והכתר אשר נתן בראשו, בעבור היותם סימני המלכות והממשל', והנה על ידי חשבון מהלך הירח וקדוש החודש לצורך המועדים, יתרחקו החכמים האמיתיים מכל ג' דעות אלה, כי בראותם התחדשות אור הירח בכל חודש אחרי הסתרה זמן מה, יבינו כי אין לה אור מעצמה, ורק מאור השמש אשר תגיה לעומתה תאיר עלינו, וא"כ אין ליחס לה ענין אלקית, כי אלקי לא יצטרך לזולתו, וההתבוננות הזאת תביאם לחשוב, כי גם השמש ושאר כוכבי לכת אשר גם אורם יסתר לפעמים בעמוד אחד מצבא השמים בינם וביננו, או בעננו ד' ענן על הארץ, אינם אלקית ובהיות תנועתה ותנועת שאר הכוכבים העצמית ממערב למזרח, ובכל זאת יוכרחו ע"י תנועת גלגל היומי המניע עמו כל הגלגלים כולם, להתנועע היפך טבעם ממזרח למערב בכל יום (עיין למעלה מבוא לשער ל"א בביאורי) יודע להם, כי אינם גם במדרגת שרי המלך, אחרי שגם הם תלויים בתנועת זולתם ולא יוכלו ללכת אל מקום אשר יהיה שמה רוח תשוקתם החפשית ללכת, ומצד היות תכלית מצות קדוש החודש רק לדעת על ידה קביעת המועדים, ראש חודש ניסן, ד"מ, למען נחוק בט"ו בו חג הפסח, מועד צאתנו ממצרים באותות ומופתים, אשר עשה הי"ת נגד חקי הטבע ומערכת הכוכבים ומזלות, ור"ח תשרי אשר בו ישפוט ד' מעללי אדם, לתת להם כפרי מעשיהם בהנהגה נסיית היוצאת מדרכי הטבע הנהוג ובט"ו בו נחוג את חג הסכות לזכרון, כי בסכות הושיב אבותינו במדבר, והגין עליהם שם בדרך נסיי מכל מקרי ופגעי הטבע הרעים, אשר כל זה יורה, כי ברצון הי"ת ישדד מערכות השמים, ויפעול פעולותיו נגד חקי הטבע, ונמשך מזה כי גם אינו ראוי לעבוד הכוכבים או לכבדם, בעבור היותם כלי פעולותיו ית' אחרי כי לפעמים באמת יהפכם בתחבולותיו, לפעול גם נגד חוקיהם, ואחרי היות מצות קדוש החודש באופן זה, מסבבת התאמתות אמונתינו באחדות הבורא ית' ובהנהגתו הנסיית, בצדק "א"ר יצחק לא היה צריך להתחיל התורה אלא מהחודש הזה לכם", והתועלת השנית היוצאת לנו ממצות קידוש החודש היא, להכחיש על ידה דעת האומרים כי הכל נעשה במקרה והזדמנות, ולא ה' פעל כל אלה (עיין שער א' ) כי ע"י ההתבוננות והחשבון לדעת מהלך הירח ושאר צבאי השמים אשר הוא על חוק ידוע, הנשאר שוה וקבוע תמיד בכל הזמנים, יודע לנו כי רצון הי"ת לבדו מנהיג כל אלה בחכמתו הנשגב', ע"פי חקים הבלתי משתנים מבלי רצונו כל ימי עולם, כי מה שיהי' רק במקר' והזדמנות לא יוכל להתמיד זמן רב ולהיות תמיד על אופן שוה, ועי"ז הלא תפקחנ' עיני שכלינו לדעת ולהבין. כי רק יד ד' תעשה כל זאת, ורק הוא לבדו ברא התבל ומלוא' אשר ינהיג ג"כ תמיד, וכמוץ מגורן תסוער מלבני כל דעה נפסד' המכחשת מציאות הי"ת, כמו שיורה ע"ז גם מאה"כ בתחילת התור' "בראשית ברא אלקים" שר"ל שעל ידי הבריא' אנו יודעים ומכירים כי יש אלקים בורא כל אלה. (כמו שכתבנו למעל' בשער א') והתועלת השלישי היוצא לנו ממצוה הזאת היא כי כמו שסיפורי התורה מבראשית עד שמות מורים, מלבד הוראתם הפשוטות על מקרי האבות הקדושים, גם על מקרי בניהם אחריהם בכל דור ודור. כמו שביאר זה הרב ז"ל בשערים הקודמים, כן ידעו לנו גם מתכונת הירח, ואופן תנועתו ומהלכו, הקטנת אורו בקצת ימי החודש והגדלתו בזולתם, לקותו הכללית או החלקית לפעמים אורך זמן לקותו זה או קוצרו לפעמים, על מקרי עמנו האומה הישראלית, כי בכל זה הוא כעין אות ומופת להם, והם דומים לו בכל אלה כי גם אור הצלחתם יקטן לפעמים ויגדל בפעמים אחרות, גם שפלותם ולקות אור הצלחתם המדינית והמוסרית, תהי' לפעמים כללית, ולפעמים רק חלקיית. ויארכו לפעמים זמן רב או מעט, וכמו שהירח מקבל אורו רק מהשמש, יקבלו ישראל אור חכמתם האמיתית רק מהי"ת, וכמו שבעמוד הירח באמצע החודש נגד השמש על קו ישר, יהי' אורו שלם. כן אם יישירו ישראל פניהם אל הי"ת יהי' אורם המוסרי והצלחתם המדינית ג"כ שלם. וכמו שהירח יעבור במהלכו ובסביבו את כדור הארץ בכל חודש, על פני כל שאר כוכבי לכת, ורק על ידו יודעו לחכמי התכונה גם דרכי תנועתם. כן יעברו גם ישראל בתוך כל העמים אשר על פני האדמ' ומהם ילמדו כולם להכיר ולדעת את הי"ת, וזאת תעודת אומתנו הישראלית עלי ארץ, מני אז עד סוף כל הדורות. להאיר עיני העמים ולהורותם האמונה האמיתית, והדרך הישרה הנרצית בעיני הי"ת, ועוד שאר דמיונות מנה הרב ז"ל יש בין הירח ועם בני ישראל הדומים לו בתכונותיהם ובמקריהם, וזש"א ר' יצחק "לא היה התורה צריך וכו'" כי ב' התועליות המושגות מסיפור הבריאה ומקרי אבותינו, שהן התאמתות אמונת מציאות הי"ת, וההוראה על קורות ישראל, העתידות להם בכל הזמנים והמקומות, הלא הן תצאנה לנו גם ממצות קדוש החודש, וההתבוננות המסובבת ומחויבת לנו על ידה בחשבון מהלך הירח ותכונתו. וע"ז רומז גם המדרש שהחל בו הרב, כי רצה להורות שבתחילת היות ישראל לעם, נדמה עוד ביחסו אל הי"ת, כיחס הארוסה אל הארוס, שאינה מכרת עוד טבעו ותכונתו, וע"כ נתן ד' להם מתנה טובה שהיא מצות קדוש החודש, והחוב לחשוב מהלך הירח, למען יכירו וידעו עי"ז, כי רק הי"ת יצר התבל ומנהיגו לבדו, אבל לעתיד לבוא כאשר תרבה הדעת ומלאו פני תבל תבונה, יהיה יחס ישראל אל הי"ת, כיחס האשה הנשואה לבעלה, שמכרת כבר מהותו ואיכותו כראוי, וזש"א ז"ל "ואותה השעה ימסור להם הק"בה את הכל "ר"ל הכרתו וידיעתו ית' בתכלית השלמות, כמו שנאמר והמשכילים יזהירו וכו',
שאם הית' וכו' ר"ל שאם חור הלבנה הי' גדול כאור השמש, הית' מוכרחת להתנועע באופן שתהי' כמוה רק ביום על האופק, ובליל' כלו תחת האופק, כי לולא זאת הלא האירה חשכת הליל' כמו השמש עתה ביום, והית' מתבטלת עי"ז כוונת הבורא ית' הרוצה שיהי' זמן מה לילה על פני האדמ' אשר בו לא יאיר האור בחוזק כמו ביום, כי אם לפעמים רק מעט ע"י הכוכבים והירח, למען ינוחו וישבתו יותר כל בע"ח ממלאכת יום, והתכלית הזאת לא תושג בהיות תמיד אור גדול, מאיר על הארץ, גם שאר התועליות היוצאות מהעדר האור הזה בלילה לענין צמיחת וגידול הצמחים לא היו מושגות באופן זה, גם הי' אורה ביום ללא הועיל, אחר שכבר יאיר בו לנו השמש למדי, אבל עתה בהיות אור הלבנ' רק חלש מאוד ישנו וינוחו כל בע"ח בליל' להנפש מעבודתם, ולאסוף כח חדש למלאכת יום מחר, גם הצמחים ינוחו בלילה ובעת מנוחתם זאת יפיחו, חלקי האויר אשר לא טובים המה הנקראים וישאירו בתוכם רק חלקי רוח חיים, מהאויר אשר ישאפו מדי יום ויום אל תוכם, ופעולה זאת אשר יעשו חליפות לשאוף האויר ביום ולהפיח קצת חלקיו בלילה, יסבב צמיחתם וגידולם, ומבלעדי פעולת אור השמש ביום והעדר' בלילה, לא תוכל זאת להעשות כנודע לחכמי הטבע.
הביאו עלי כפרה וכו' ר"ל אחרי כי בכל זאת בלתי ספק יש פורה ראש ולענה בלב קצת מכם, החושבים בכל זאת, כי רק במקר' והזדמנות נתקטן אור הירח, ולא ד' פעל זאת בכוונה מכוונת מחכמתו לטובת יצוריו, ע"כ הביאו עלי כפרה על מחשבת פגול שלכם שחשבתם בענין זה שמעטתי את הירח.
הדבר השני וכו' למען תבין דברי הרב ז"ל בזה אקדים לך, כי הנה ידוע שהלבנ' הוא גוף עכור, ורק מקרני השמש אשר יפלו עליה היא מוארת, באופן שתשליך אח"כ ניצוצי אור אלה, אשר קבלה מהשמש לאחור להאיר בם עלינו בליל', עת תתכסה השמש מנגד עינינו בהיות' תחת האופק שלנו, כי גם בלילה תוכל השמש אשר היא תחת האופק, להשליך ניצוצי אורה על הירח אשר בגובה האויר, אף שהיא בעצמה נסתרה מנגד עינינו, וידוע גם כן כי הלבנה תסבב את הארץ בכל כ"ט יום י"ב שעות ותשצ"ג חלקים שהוא מדת חודש, וכל עוד תתקרב בתנועת' זאת אל השמש מצד מזרח, כן ימעט אורה לנו, כי אז החלק היותר גדול מחציה המואר מהשמש, נסתר מנגד עינינו, עד שבעמד' בסוף החודש תחת השמש כולה, יהי' כל החלק המואר, ר"ל מה שהוא נוכח השמש נסתר ונעלם מאתנו, ורק כאשר תחל להתרחק אח"כ בתנועת' שנית מהשמש לצד מערב, אז יראה לנו חלק קטן כמו חצי עיגול מהחלק המואר ממנה, וזה יקרא בל' חז"ל מולד הלבנ', ומדי יתרחק יותר הלאה, כן יגדל אורה יותר, עד שבעמד' בחצי החודש לעומת ונוכח השמש על קו ישר אז יהי' כל החלק המואר ממנה, ר"ל חצי כדורה הנרא' לנגד עינינו, כשטח עגול, ונקרא בל' אשכנז פאללמאנד, ונמשך מזה שכאשר תעמוד אז הארץ בתוך בין השמש והירח על קו ישר זה לעומת זה, אז יעופל ויעכר גוף הירח כלו, כי קרני אור השמש לא יוכלו עוד לעבור ולהגיע אליו, יען כי הארץ כמחיצ' מפסקת ביניהם, וזאת תקרא לקות הלבנ' הכללית, ופעמים תעמוד הארץ רק באופן שתעש' מחיצ' בין השמש וקצת הירח, ואז תהי' לקות הירח רק חלקית, ויען כי מסבות שונות המבוארות בחכמת התכונ' תמהר הלבנ' לפעמים תנועת', ולפעמים תאחר אותה, כמאחז"ל "פעמים בא בארוכ' ופעמים בקצרה" יארך לפעמים זמן הלקות ויקצר לפעמים, והנך רואה מזה כי לקות הירח תסובב רק בעבור תנועת' והכנס' בגבול הארץ העומדת בינה ובין השמש, וע"כ יאמר הרב ז"ל שגם בזה ישוו ישראל אל הלבנ', כי רק בעבור לכתם בדרכי העמים המשחיתים עלילותם, ובעבור הכנסם בגבול מעשיהם הרעים יחשך אורם המוסרי ויעופל גם אור הצלחתם המדינית, וע"פ זה תבין תוכן דעתו ז"ל בכל הדבור הזה, אך לבאר כל פרטיו יארכו הדברים, ויצטרכו לתמונות שונות, אשר אין כאן מקומם;
קורא נחמד למען תבין יותר כוונת הרב ז"ל בשער זה, אקדים לך הקדמ' אחת קצרה והיא כי כל חכמי טבע חלקו כל ברואי העולם התחתון לארבע' סוגים, הסוג הראשון הכולל כל מיני העפר האבנים והמתכיות, ודרך כלל כל הנמצא במעב' האדמ', קראוהו "הדומם" יען כי לדעתם אין לו חיות כלל, (אך המחקרים החדשים חולקים על זה ואומרים, כי גם לדומם יש קצת חיות, רק שהיא טמונ' ונעלמת מעינינו, יען כי יד החומר והגשם, גוברת עליו ורק לפעמים יראה לנו כח חיונית שלו, ד"מ ע"י פעולות המאגנעטיסמוס המושך הברזל ונוטה לצפון, וע"י פעולת (אשר יולד ע"י חיכוך דברים ידועים, בבגד צמר או בעור ואף כי בעור חתול יסבב תנועות חזקות, בגופי בע"ח או בשאר דברים שנוגע בהם כנודע) הסוג השני הוא הצומח העולה מן הארץ וגדל על פני האדמ', ובו יראה כח חיונית שלו יותר, כי לו תנוע' פנימית. אחרי כי לחותיו ילכו, ויסובבו בקרבו בתוך גידיו ועורקיו לסבב בזה גדולו והולדתו בדומה לו, אפס התנוע' הזאת היא רק טבעית ובלתי רצונית, והסוג השלישי כולל בע"ח אשר יש להם תנועה רצונית להתנועע אל מקום אשר יהי' רוחם ללכת שמה להתרחק מהנזק ולהתקרב אל המועיל אבל הם נבערים מדעת ובחיר' חפשית, ורק האדם העולה על כלמו הוא בעל שכל ותבונ' ובחיר' חפשית הנקרא בפי החכמים בשם "מדבר" בעבור שיש לו כשרון המחשב' והדבור המסובב ממנה והנה מזה יבין כל משכיל כי הבריא' התחתונ' כולה היא כסולם אשר מדרגותיה עולות זו למעל' מזו, האחת גבוהה במעלת' ויתרונ' על רעותה, ועוד מצאו בה חכמי הטבע כי לרוב יש בין המדריג' העליונה להתחתונ' ממנה, דברים שהם אמצעים ביניהן בעבור היות להם קצת מתכונות שתיהן, המשל בזה האספוג הימיי, אשר לכל מיניו יש קצת כשרון התנוע' ועכ"פ כח ההתכוצות, ע"כ הוא ממוצע בין הצומח והחי, כי בכשרון תנועתו זה הוא דומה במקצת אל החי, ובבחינת גדולו והולדתו דומה לצומח, וכן האלמוג הוא מין בע"ח אשר אין לו מעים, כ"א כיס אחד כעין קיבה, ולו ששה, שמונה או י"ב ויותר זרועות אשר בהן יצוד רמשים קטנים אשר בים למאכלו והוא מחובר בחלק גופו האחרון לקרקע הים כצמח, ומגופו יפרד תמיד מין סיד אשר ברבות העתים ומשפחות האלה לרוב, יעשו מסיד זה הנפרד מהם חמרים חמרים עד שיעל' על ידם הים שירטון, בכמה מקומות, ואחר זמן רב יתקשו לאבן ויעשו בהם איי הים, כנודע ליורדי אניות בים הדרומי, או ים הודו אשר שם גדול הזה לרוב (אשר ע"כ נקראו האיים האלה בל"א בשם, והנה האלמוג הזה הוא ג"כ אמצעי בין מדרגת הצומח למדרגת החי, בעבור היות לו קצת תכונות משתי אלה, וכמו כן יש הרבה חיות הממוצעות בין בע"ח החיים רק בים, או בשאר מקוה מים, ובין החיים רק ביבשה והם אותם בע"ח החיים בים וביבש' ונקראים, וכן יש קצת עופות כאוזא ודומיה שהם כאמצעים בין חיתו ארץ ההולכים רק על רגליהם, ובין העופות הפורחים לבד, ואינם הולכים כלל על הארץ, כי הם הולכים ופורחים, וכמו כן אמרו חכמי הטבע כי הקוף, הוא כעין אמצעי בין בע"ח לאדם, כי הוא בקצת כשרוניו דומה לאדם, ובדמותו ובתכונתו הוא באמת מין בהמה - ואחרי ההקדמ' הזאת תבין דברי הרב ז"ל פה, כי תוכן דעתי כן הוא, שכמו שבבחינ' פרטית יחלקו כל ברואי העולם התחתון לד' סוגים, דומם צומח חי מדבר, כן יחלקו כל הברואים כלם בבחינ' כללית לשתי מחלקות, האחת, והיא העליונה מכולן כוללת המלאכים שהם רק שכלים נבדלים ונפשות רוחניות, וחייהם רק חיי השכל' ועיין אלקי, והמחלק' התחתונ' הכוללת בע"ח השפלים שהם בעלי גוף וגויה לבד, וכל רוח שכלי אין בקרבם, וכמו שיש אמצעים בין ד' סוגי הברואים התחתונים כמו שביארנו למעל', כן גם מדרגת האדם ממוצעת בין שתי אלה המחלקות, כי הוא בעל גוף וחומר ארציי כשאר בע"ח, ולו נפש משכלת רוחנית ושכל נבדל כאחד מצבא מרום, ומחובות האדם בעבור זה להשאר תמיד במדרגתו זאת, לבל יתערב לדמות עצמו למלאכי מרום אף לא יהרוס לעלות ולבקש מעל' אלקית, וכן צריך גם להזהר בהיפך לבלתי השפיל כבודו ויקרו הרוחני ולרדת מטה להיות כבהמ' רודף ומבקש רק תענוגים גופניים ומחסורי הגויה, וע"ז רומז גם מאה"כ "לא תעשה לך פסל וכל תמונה אשר בשמים ממעל ואשר בארץ מתחת" ר"ל לעצמך למהותך ואיכותך לא תקח לך פסל ודמיון מכל אלה, כי אתה לא תשוה לצמיתות לאחת משתי אלה המחלקות, כ"א הנך האמצעי בינותם, ובהיות כן צריכ' להיות תמיד השתדלות האדם עלי ארץ לעשות בכחות גופו וחמרו מעשים ומעללים טובים, ולעיין ולהבין בכחות שכלו הרוחני בעיונים האלקיים הרמים והנשאים כי רק בזה ימלא תעודתו עלי ארץ בהיותו בעל גוף ארציי ונפש רוחנית, ונמשך מזה כי נבדל גם טוב ואושר האדם האמיתי גם מאושר השכלים הנבדלים אשר הוא רוחניי לבד, גם מאושר הבהמות וחיתו ארץ. כי אושרם וטובם הוא רק גופני וגשמי, ד"מ השור ישמח על בלילו, והחמור על אבוס בעליו, ואושר המלאכים והשכלים הנבדלים הוא רק השכלתם העיונית. והשגתם האלקיית, תחת כי אושר האדם מובדל משניהם, כי הוא קנוי רק ע"י המעשים הטובים הנרצים בעיני הי"ת, אשר יעשה אותם האדם לקנות על ידם שלמותם הנפשיות בצירוף השתדלותו להשיג הענינים האלקיים כפי יכלתו (וכן כתב גם החוקר בספר המדות שלו, כי תכליתו רק לבאר בו המדות הטובות אשר יקנה האדם לנפשו, למען השיג על ידן המעלה האנושית הממוצעת בין המעל' האלקית המוחלטת שאין למעל' ממנה, ובין המעל' הגשמית, ר"ל הבהמות שהיא טוב ההרגש' וכשרון התנוע', ושאר פעולות גופניות אשר בהן משותף האדם עם שאר בע"ח), וע"ז יורה מאה"כ מה ה' שואל מעמך וכו' לשמור את מצות ה' וכו' לטוב לך ומאה"כ ויצוינו ה' לעשות וכו' לטוב לנו, ר"ל בכל זה שתכלית המצות התוריות היא רק לסבב על ידן הטוב והאושר המיוחד רק אל האדם, ולא אל זולתו. אח"כ יאמר הרב ז"ל, כי הפעולות בכלל תחלקנ' לשתי מחלקות, האחת כוללת אותן הפעולות אשר יפעל הפועל רק בעצמו מבלי אשר תצאנה לחוץ אל פעולים זולתו, הלא הן פעולות העיון וההשכל' בענינים רוחניים, או השגת מושגי הדברים שחוצה לו, ד"מ אם ישיג האדם בשכלו צורת רעהו העומד לנגדו, תכונתו ואיכותו לא תשתנ' עי"ז צורת ותכונת האיש הזה, כ"א ישאר במתכונתו הראשונ' שהית' לו גם לפני השיגו אותו, וכן כאשר ישיג תארי הי"ת הנשגבים ויעיין ויתבונן בהם, הלא תשארנ' הפעולות האלה רק בכח שכלו מבלי צאת החוצה אל דברים זולתו, והמחלק' השנית כוללת הפעולות היוצאות מהפועל אל החמרים והדברים אשר חוצה לו, ד"מ פעילות וכל מלאכות חורש וחושב, כי גלמי עץ ואבן ומתכות אשר יחשוב יפעול החרש בם לעשותם כלים למלאכתו, הלא ישתנו ע"י מחשבתו ופעולתו הגופנית מצורתם ותכונתם הראשונ', והנה היתרון ראוי בהשקפ' הראשונ' להפעולות ממין הראשון, כי בעבור הדבקן רק בשכל שהוא רוחני ונצחי הן ג"כ רוחניות ונצחיות, תחת כי הפעולות ממין השני שהן דבקות בחמרים ודברים גופניים, הן ג"כ רק גופניות ונפסדות ואובדות באבדן הגופים הנפעלים מהן, אפס בכל זאת יקנה האדם שלמותו יותר ע"י הפעולות האלה ממין השני, ממה שיקנה אותה ע"י הפעולות ממין הא', כי העסיק' וההשתדלות רק בעיונים רוחנים מסבבות לאדם שהוא בטבעו קצר ההשג' לפעמים הטעות והשגיא', כמו שקרה לאריסטו והנמשכים אחריו, שהכחישו ע"י התפלספם בידיעת הי"ת את הדברים האפשריים, וכי חפץ הוא ית' במעשי האדם הישרים ומואס בדרכיו המקולקלות, גם הכחישו ביכלתו ית' לשנות הטבע ולהטיב לבחיריו או להרע להולכים עקלקלות גם בדרך היוצא ממנהג הטבע, ושאר דעות נפסדות כאלה, ומה בצע א"כ לאיש, אם יעלה במדרגת עיונו והתחכמותו, עד שישיהו לארסטו וחביריו, אם יפול כמוהם ברשת הטעיות לחשוב שאין הי"ת דורש ומבקש שום ירא' ועבוד' מבני אדם, או שאר דעות בלתי נכוחות כאלה, וכבר אמר החכם להזהירנו מזה, "אל תתחכם יותר למה תשומם" כי האדם העוזב תעודתו עלי ארץ שהיא רק לעשות הטוב והישר בעיני ה' ולעיין רק בעיונים אלקיים כפי יכלתו האנושית, והורם לעלות אל מדרגת השכלים הנבדלים אשר רק תעודתם היא להעמיק בעיונים הרמים והנשאים האלה, הלא יתעה מדרך הנכוח' עד שתשאר נפשו בסוף שוממה ונאנח' מבלי דת ואמונה אמיתית, המאשרת את בעליה כל ימי חלדו עלי ארץ ומקנ' לו גם השלמות הנצחית, אפס ע"י הפעולות ממין השני, ר"ל בעשותו הטוב והישר הנרצ' בעיני הי"ת, רק בזה יקנה לו שלמות אמיתי, ורק זאת תעודתו עלי ארץ, בעבור היותו מחובר מגוף ונפש, והצלחתו הזמנית והנצחית המגעת לו כשכר וגמול מאת הי"ת, אינה באה לו לפי גודל וזכות חקירותיו העיונית, כ"א רק לפי מעלת ויקרת מעביו עלי ארץ. אשר בהם לבד יקנה אשרו האמיתי, ורק אם בהתחברות המעשים הטובים האלה, יתעסק גם בעיונים אלקיים, להתהלך לפני ד' לפעמים בהלך נפש לא יתעה מדרך הנכוח', וישיג גם הידיע' האמיתית מהי"ת, כפי יכלתו האנושית, כי הידיע' הזאת לא תוכל להיות ידיעת מהות ועצמות הי"ת, הנקראת בלה"ק "ראית פנים" כי השגה זאת היא רק ביכולת השכלים הנבדלים, אבל לנו בני אדם השוכנים בתי חומר, ולוטים בשמלת הגוף, אין אפשרות להשיג הי"ת כ"א ע"פ פעולותיו, והשג' זאת נקראת "ראית אחורים" (ואף למשה בחיר הנביאים נאמר בענין זה "וראית את אחורי ופני לא יראו") ועל כל זה רומז מאה"כ "כי אם בזאת יתהלל המתהלל השכל וידוע אותי כי אני ד' עושה חסד משפט וצדקה בארץ. כי באלה חפצתי נאם ד'", ר"ל שרק בידיע' אמיתית והשגת הי"ת ע"פ פעולותיו יכול האדם להתהלל וראוי לו להתהלל בה, (לא בידיעת המהות שלא תתכן לבן אדם קרוץ מחומר) אפס רק אז יוכל להתהלל בה אם יחבר עמה גם הידיע' האמיתית, שאני ד' חפץ במעשי בני אדם הישרים והנכוחים (לא כדעת הפילוסופים, אשר יאמרוהו למזימ', בחשבם, כי הוא נשגב ונעלה מידיעת וחפץ מעשי בני אדם פחותי ערך, ומה אנוש וכל פעולותיו כי ישים עינו עליהם) ? כי אחרי הודעו מחפצו בצדקת יצוריו - הלא ישתוקק וישתדל גם הוא לעשות צדק' ומשפט בארץ, וע"ז רומז גם מאמר המדרש שהחל בו, כי מרע"ה בכל השתדלותו לא יכול להשיג אמיתת מהות הי"ת ורק השגת השלילות, (ר"ל לדעת מה שמחויב לשלול ולהרחיק מציור ומושג הבורא ית' ד"מ, כל תארי הגוף, הזמן והמקום, וכל שאר פחיתיות האחוזות ודבוקות רק בנמצאים זולתו) הנקראת ג"כ "ראית אחורים" הית' לו למנה, וזה שאז"ל כמה נתחבט וכו' וגם החיות, ר"ל השכלים הנבדלים הקרובים אל הי"ת ביותר, ומכירים מהותו יותר מכל ב"א, גם בבחינ' מה על דרך החיוב, בכל זאת אמיתת מהותו לא יוכלו גם הם להשיג על נכון, אשר ע"כ אומרים רק "ברוך כבוד ד' ממקומו" שר"ל ישתבח ויתרומם ממנו כפי השבח הראוי לו לפי מעלתו האמיתית אשר אנחנו אינם משיגים אותה. ויורדי הים אף כי מעלתם הית' פחותה מהם, בכל זאת גדלה לפי ערכם מדרגת השגתם אותו עפ"י פעולותיו, עד שהורו עליו ית' ד"מ באצבע, ואמרו "זה אלי" וכו', ולעתיד לבא בעת שתרב' הדעת בארץ, תהי' השגתם כפולה השגת המהות בבחינ' מה, והשגה ע"י פעולותיו, עד שיורו עליו באצבע ד"מ ב' פעמים לאמר "הנה אלקינו זה קוינו לו וכו' על השגת המהות בבחינ' מה "וזה ה' קוינו לו" וכו' על ההשגה ע"י פעולותיו.
בכל ארבעת רבעיו וכו' ר"ל כי ד' מיני פעולות יש, (והרב ז"ל קרא אותן רבעים, בעבור התחלקם התחלקם לד' סוגים כרבע שיש לו ד' קצוות), המין הא' כולל אותן הפעולות שיפעל האדם בלי השקפה אל שום תכלית, כ"א ברצונו החפשי לבד, ד"מ שבתו וקומו בכל עת שיחפוץ לשבת או לקום, והן נקראות פעולות רצוניות, והמין השני כולל הפעולות אשר יפעל בבחירתו רק בעבור השקיפו אל התכלית הנרצה לו, אשר ימשך מהן, ד"מ אם ילך למקום ידוע לעשות בו מסחר וקנין או כאשר ידבר על לב רעהו לעשות לו טובה ידועה וכדומה, ופעולות אלה נקראות בחיריות, בעבור עשותו אותן בבחירת והסכמת שכלו, למען סבב על ידן תכלית ידוע אשר הוא חושב עליה, והמין הג' כולל הפעולות הטבעיות, הפועלות בקרבו גם מבלי ידיעתו ורק ע"פ החוק הטבעי אשר הטביע ד' בקרבו, ד"מ כח המושך המאכל, כח המעכל אותו וכח הדוחה את הנפסד לחוץ, והמין הד' כולל הפעולות ההכרחיות, והן אותן אשר יוכרח לפעול אם ירצה לקיים ולהעמיד גופו בחיים עלי ארץ, ד"מ לקיחת מזון למאכלו ומים למשקהו לבל ימות לשחת, וע"ז רומז המשורר פה להורות כי הי"ת המשגיח על פרטות כל אדם יודע כל אחת מד' מיני פעולותיו אלה ואין אחת מהן נסתרת מנגד עיניו.
ירצה יותר וכו' ר"ל כי אנחנו אשר עיני בשר לנו לא נוכל להשיג הפעולות השכליות של בורא ית' שהן הפעולות (ממין הראשון שביארנו למעל') האחוזות ודבוקות רק בשכלו בעל בלי תכלית, כי זאת תהי' ידיעת מהותו ית' הנעלמת מעין כל זולתו מעומק המושג וקוצר כל משיג, ואף כי ממנו בני אדם קצרי ראות, וע"ז אמר המשורר "פליאה דעת ממנו" וכו' (עיין ביאורי למבוא שערים), ורק ממין הפעולות השני, ר"ל מפעולות הי"ת היוצאת אל זולתו, שהן נפלאות מעשיו עלי ארץ, ובכל ברואיו אשר ברא בשמים מעל, יוכל האדם להכיר את בוראו, כי אותן הוא מבין, ורק בהן יוכל להתבונן ולהשכיל, והנה מלת על יורה לפעמים בלה"ק על הוראת מלבד, כמו על עולת התמיד (במדבר כ״ח:כ״ד) שהוא כמו מלבד עולת התמיד, וזש"א הכ' "אודך על כי נוראות נפלאתי", ר"ל, אודך שמלבד שנפלאתי נוראות על ידיעת מהותך, שאינה ביכלתי להכיר על אמיתתה, "נפלאים מעשיך" בשמים ועל הארץ מתחת "ונפשי יודעת מאוד" ר"ל על ידם נפשי יודעת ומכרת אותך וכל התארים הנשגבים הראוים לך ע"פי פעולותיך. -
ירצה וכו', ר"ל מה מאוד יקרו בעיני רוב הסבות אשר בחרת לרעיך וכלי מלאכתך, להנהיג אותי וכל עניני על ידם, ואף כי המרחק הרב מאוד, ביני השפל, וביניך הנשגב והנעל' על כל, עד כי "הקיצותי", (מלשון קצה, ענדע), "ועודי עמך", ר"ל כי אתה משגיח עלי תמיד, אף כי אנוכי נצב בשפל המדרג' כאלו הייתי עמך וקרוב אל מעלתך הנשגב', וכל זה יתנגד לדעת הפילוסופים האומרים, כי נשגב ונעלה הי"ת מהשקיף על בני אדם ועניניהם פחותי וקלי הערך.
ר"ל כי דעת החוקר אריסטו הוא, שהתכלית היוצאת אל הפועל יקרה תמיד מהמחשב' אשר הוציאה אותה אל הפועל, ד"מ מעלת הכסא והשלחן הנמצאים בפועל, היא יותר נכבדת ממחשבת החרש כל עוד חשב עליהם ולא הוציאם עוד לאור, ונמשך מזה, כי לא לבד שיקנ' השכל הפועל בחרש זה שלמות חדש' ע"י מלאכתו אשר בה יוציא מחשבתו אל הפועל, כ"א גם תיקר מלאכתו שהיא התכלית יותר ממנו שהוא רק החושב והפועל, וע"כ אמרו הפילוסופים שנמשכו אחריו, כי אם ניחש אל הי"ת פעולות ועשית דברים פחותי ערך אלה, הלא נפחת ונגרע בזה ערך שלמותו ית' ומעלת מחשבת השכלתו הנשגב' ממעלת הדברים אשר הוציא אל הפועל, ולדחות דבריהם אלה אמר הרב ז"ל, כי לו הית' תכלית מציאת הדברים האלה מכוונת רק לעצמם, ר"ל שכוונת הי"ת בהם הית' רק שיהיו בעולם, מבלי השקפ' אל תכלית אחרת יותר יקרה, אז היו דבריהם צודקים, כי נגרע בזה מעלת הי"ת, אפס תכלית מציאותם היא רק שיכיר האדם על ידם אמיתת מהותו ית', וא"כ הוא בעצמו ית' ר"ל השגת אמיתותו, התכלית לכולם, וא"כ גם הוא הנכבד והנשגב מכולם אף שעשה אותם, וביאר זאת במשל כנור ונבל, אשר אם יעשה אותן האומן רק בעבור עצמותם כי יהיו נמצאים, אז נוכל לשפוט, כי הם יקרים ממנו, אחרי שהוא טרח להמציאם, אפס בהיות כוונת עשיתם רק שיוכל המנגן לנגן עליהם אז יהי' המנגן בעצמו התכלית והנכבד מכולם, כן הדבר בבריאת הי"ת שהיא רק למנען יכיר וישיג האדם המשכיל על ידה את בוראה ית' א"כ הוא לבדו ית' התכלית, הנכבד והנשגב מכל.
וזה מאמר וכו׳ , תוכן דעתו בו כי אריסטו הבדיל באופן זה בין הצדיק והחסיד בהקדימו לאמר כי הצדק הנימוסי, דאס פאזיטיווע געזעטצליכע רעכט, ר״ל מה שיתנו שופטי ומחוקקי כל מדינה ומדינה יוכל להנתן רק באופן שיהי׳ צודק על הרוב, עס קאן נאהמליך נור אין דען מייסטען פעללען אלס ווירקליך רעכט אונד בילליג אנגעזעהען ווערדען, אבל בכל זאת לא יהי׳ צודק. בכל הזמנים והמקומות, ד״מ אם נתן חוק שכל גונב כסף רעהו יוכה על עונו זה באכזריות חמה, הנה חוק זה יהי׳ צודק על הרוב, ואף כי במדינה אשר טבע יושביה נוטה מאוד אל הגניב׳ למען ישמעו כל העם ולא יזידון עוד לשלוח ידיהם בעולתה, לגנוב הון ורכוש זולתם, אפס כאשר יגנוב איש במדינה ההיא מעט כסף למען קחת במחירו פת לחם, למלא נפשו ונפש עולליו השואלים ללחם כי ירעבו, הלא כל משכיל יודה ויאמר, כי אם יוכה האיש הזה מכה רבה, יהי' זה עול ובלתי צודק. ומתנגד להרגש הרחמים והחנינ' המוטבע בלב כל אדם, ואף כי באמת יעשה לגנב זה רק מה שהוא משפט וחוק המדינה אשר הוא גר שם, בכל זאת תאבל עליו נפש כל רואה זאת הנה לפנינו, כי יש אופן פרטי אשר בו יחשב המשפט הצודק לרוב כבלתי צודק, והטעם בכל זה הוא רק, יען כי המחוקק יצטרך להשים עינו רק על הרוב ולא על המעט (וזאת הית׳ הסיבה ג״כ, כי כמעט בכל הממלכות נתנו המחוקקים משפט החנינ' דאס בעמגנאדיגונגס רעכט אל המלך, למען יוכל לחון לפעמים את החוטא הפרטי ולהצילו מהעונש הגדול המגיע לו ע"פ החוק הקבוע הכללי, אם יראה בעיניו שלפי מעמדו ומצבו ויחסיו הפרטיים ראויה לו החנינ׳ הזאת): ועפ׳׳ז יאמר החוקר כי השופט אשר ישפוט תמיד עפ״י החוק הנימוסי הכללי הזה, מבלי שום עין על מעמד ומצב החוטא הפרטי אשר יובא לפניו, הוא בשם צדיק יקרא, אחרי כי שם את הצדק הנימוסי, תמיד לו לקו, צו זיינער ריכטשנור, בכל משפטיו, והעול הפרטי אשר יסבב עי"ז, לא יחשב לו לעון, אחרי שהוא מסובב רק מיראת השופט לסור ולנטות ימין או שמאל מהחוק הקבוע מפי המחוקק, אפס השופט אשר מלבד שישים עינו על החוק הקבוע, ועל הצדק הנימוסי הכללי הזה, יתבונן ג"כ תמיד על מעמד ומצב ותכונת כל חוטא פרטי אשר יובא לפניו, ולפי ראות עיניו יקל או יכביד העונש אשר יענישנו, לפי מה שיחייבנו משפט שכלו אשר תמיד רק הצדק והיושר האמיתי הנרצ' בעיני ה', לנגד עיניו, הוא בשם חסיד יקרא, ומעלתו גדולה ממעלת הראשון אשר רק בשם צדיק יכונה, וכעין זה אחז"ל "דנין כדין ושלא כדין לצורך השעה" ר"ל שניתנה הרשות לב"ד, אשר רק הצדק האמיתי יחפוץ לדון בדיני נפשות וממונות לפעמים אישים פרטים, בעבור מעשיהם הפרטיים שלא כדין הקבוע בבחינת הכלל, אם השעה צריכה לכך, למען שחר בזה לפי ראות עיני שכלם, הטוב והישר בארץ (ועיין מזה גם בח"מ סי' ב' שב"ד מכין ועונשין לצורך שעה) וע"ז מורה לדעת הרב ז"ל, כאשר האריך לבאר פה, גם מאה"כ, כי יפלא ממך דבר למשפט וכו' ועשית עפ"י הדבר אשר יגידו לך" וכו' ואחז"ל ע"ז "אפילו יאמרו לך על ימין שמאל" וכו': והנה הי"ת קבע בעולמו מתחיל' חוקי הטבע הנאותים לפי חכמתו העליונה לסבב על ידם הטוב הכללי לרוב ברואיו, אפס אחרי שלא ימלט שיהי' לפעמים מעמים גם רע פרטי אחוז בעקב הטוב הכללי הזה, כמו שהארכנו בזה למעל' בשער הארבעים, שמירידת המטר והברקים ד"מ אשר יועילו מאוד לכלל הטבע ורוב הברואים יצא בכל זאת לפעמים רע פרטי לקצת בני אדם הוא ית' בחכמתו הנשגב' ובחסדו הגדול מסבב הדבר, כי גם הרע הפרטיי הזה יהי' צדק ולא עול, אם בהגיעו רק לחוטא לעונש על תטאו, או אם גם יגיע ע"פ מקרה לאיש נקי, ישלם לו ה' תמורתו טוב נצחיי וקיים בעוה"ב, וע"ז יורה מאמר הכ' "צדיק ה' בכל דרכיו" ר"ל בחוקיו אשר יסד בעולמו לתועלת רוב הברואים הוא צדיק, "וחסיד בכל מעשיו" ר"ל הפרטים בראותי שלא יצא מאתו חלילה רע מוחלט ועול גם בבחינת אישי ברואיו, הפרטים, וע"ז מורה גם מאמר הכ' "צדיק וישר הוא", ר"ל צדיק הוא בבחינת הנחתו בטבע הברואים החוקים הכוללים, וישר הוא במעשיו הפרטיים.
אמר ר' סימון וכו', תוכן דעת הרב ז"ל, כי מלת חסד בדברי המדרש הזה יורה על הרגש מוסרי המוטבע בלב כל אדם לעשות הטוב והישר בבחינת הנהגת הבית והחברה אשר קיומם ותיקונם לא יכונו בלעדו, אשר ע"כ הרבה בני אדם עושים אלה באמת, ואם גם יחטאו הרבה בני אדם לעשות לפעמים הרע והעול בפועל הוא רק בעבור המשכם לפי שעה אחרי תאות לבם או לכתם אחרי הבצע מבלי אשר ישתנה עי"ז ההרגש המוסרי הזה הנקרא חסד הנוסד בקרבם מעת ברוא אלקים אדם על הארץ, כמאה"כ "עולם חסד יבנה" וא"כ מצד זה הי' ראוי לאדם שיברא, אפס אחרי שאינו מכיר בשכלו ובדעתו לבד את האמת בעיונים השכליים והאלקיים, עד שיוכל על נקלה לנפול ברשת הטעיות הי' נוח לו שלא נברא, וזש"א על הכ' "חסד ואמת נפגשו" "חסד אומר יברא, שהרי הוא גומל חסד, ואמת אומר לא יברא שהרי הוא מלא שקרים, וכן מצד הצדק והמשפט שעושה האדם ע"פ הרוב, הי' ראוי לו להברא, אבל לא מצד השלום המורה על הכניס' לפנים משורת הדין, כי אותה עוזבים רוב בני אדם, אשר ע"כ רבו הקטטות בתוכם, ויהי ריב ומדון ישא ביניהם וזש"א "צדק ושלום נשקו (מלשון "ואת הנשק"). צדק אומר יברא וכו' ושלום אומר לא יברא וכו', ע"כ חייבה חכמת הי"ת העליונ' להשליך אמת ארצה, ר"ל לתת תורתו האמיתית לישראל, אשר תלמד אותם העיונים האמיתיים, וכי הי"ת משקיף על כל עניניהם הכלליים והפרטיים לבל יתעו אתרי דעות המכחישים בידיעת הי"ת והשגחתו בדברים הפרטיים, ותורה אותם גם ללכת בדרכי הצדק והמישרים אף לפנים משורת הדין הנקרא בשם שלום כמאה"כ "וכל נתיבותיה שלום" וזש"א המדרש ד"מ "מה עשה הקב"ה, נטל האמת והשליכ' לארץ וכו', ואף שגם ע"ז קטרגו המלאכים ואמרו, כי יקחו בני אדם דברי התורה המדברת בלשון ב"א ע"פ פשוטם, ויבואו לתעות להגשים חלילה את הבורא, ויקלו עי"ז בכבוד האמת ובכבוד הי"ת וזש"א "מה אתה מבזה טכסיס טמוסין שלך", בכל זאת הכריע הי"ת בחסדו לכף זכות לברוא את האדם:
אמנם לדעתי כונת הרב ז"ל פה, שחז"ל רומזים בזה על מה שאמרו חכמי הקבלה שכל תארי הי"ת הנשגבים כלולים תחת עשרה מושגים שכליים כוללים הנקראים עשר ספירות, והרב ז"ל כינה אותם פה בשם עשר שכליים אשר כבודו ית' למעל' מהם, או שרומז הרב בזה על עשר מדרגות המלאכים והשכלים הנבדלים ומדרגות השגותיהם השונות שהזכיר הרמב"ם ז"ל בפ"ב מה' יסודי התורה הז', ועליהם רומז גם גובה הארון והכפורת שהיה עשרה טפחים, אשר עליו שכן כבוד היי"ת והשגות הנביאים ואנשי הרוח משוטטות רק בגבול אלה העשר מדרגות ההשגה, יש משיג רק אחת מהנה, וממנו א"הכ "הן באחת ידבר אל, ובשתים לא ישורנה", ר"ל רק מדרגה אחת ישיג, והשניה לא ישיג עוד כראוי, עד שיש עוד תשע מדרגות מבדילות בין כשרון השגתו ובין אמיתת הי"ת, כמש"א חז"ל להורות ע"ז מיחזקאל, שנתנבא בתשע אספקלריאות, כי לקוצר השגתו בעבור היותו על אדמת נכר חוצה לארץ, היו תשע מדרגות השגות אשר קראו חז"ל בשם אספקלריאות, ר"ל מחיצות זכוכיות, מבדילות בינו ובין האור האלקי, ויש משיג ארבע או חמש מדרגות, ומר"עה אדון הנביאים השיג יותר מכולם, עד שנשאר רק מחיצה אחת, כ"ל מדרגת השגה אחת מבדלת בינו ובין האור האלקי, אשר ע"כ נאמר עליו אשר ידעו אלקים פנים אלפנים", אבל כל אלה הנביאים יכירו וידעו כי כבוד הי"ת נעלה תמיד על משרה מדרגות השכלים או העשר ספירות האלה, וזש"א חז"ל שמעולם לא ירדה שכינ' (ר"ל להיות מושגת מהנביאים והחכמים האלקיים) למטה מעשרה.
תוכן דברי הרב ז"ל, כי אף שנתבאר בחלק הראשון שאפשר שידבק הזיו העליון האלקי באדם וישותף עמו, בכל זאת אילו היתה זאת רק אפשרות רחוקה, ר"ל אשר תוכל להיות מושגת רק ע"י הרבה אמצעיים, או שהיתה רק ביכולת איזה יחידי סגולה, להשיגה, או שהיתה השגתה באופן שנוחה לאבדה מהר, הלא היתה התועלת אשר נמשכ' מקבלת ישראל את התורה, לסבב על ידה דיבוק הענין האלקי בהם, רק מעטה ובלתי מתמדת, ואף כי ביוצאי מצרים אשר שכנו והתערבו זמן רב בין עושי התועבות אשר שנא ה', והורגלו במעשיהם, ע"כ הערימ' החכמה האלקית לסדר ענייני המעמד הנבחר הזה, באופן שיעשה רושם חזק ומתמיד בלב כל ישראל, למען יהי' תועלתו כללית ומתמדת כל הימים, וזאת היתה לפני המעשה ההוא בעת ההכנה, ובשעת המעשה ואחריו, ובאר זאת הרב ז"ל באמרו, כי הנה נודע שברצות איש שישיג מבוקשו אשר ישאל מזולתו, צריך לזה ששה תנאים, שיבחר לזה הזמן, המקום, והאמצעי הראוי, ויסדר כראוי ענין שאלתו, ומלבד כל אלה יצטרך גם לאפשרות המבוקש והיאותו, ר"ל שיהי' אפשר ביד הנשאל ויאות לו שימלא המבוקש הזה, והנה קבלת ישראל את התורה האלקית להדביק בהם עי"ז הזיו העליון, מלבד שהיתה אפשרות למו כמו שבארנו בחלק הראשון, והיה נאות גם מצדם לקבל', בחר י"ת לזה גם כעין הכנה ראויה, הזמן הראוי, אחרי שעברו רק כמשלש חדשים אחרי צאתם ממצרים מבית עבדים, בהיות עוד זכרון תשועתם מיד צר ע"פי ה' חרות על לוח לבם, ומה שלא הקדים הזמן עוד יותר, אחז"ל "משל למלך שהיה לו בן חולה והבריא" וכו' שלא רצה המלך שילך אל בית הספר בטרם התחזקו כחות גופו, ושכלו אחר חליו, כן רצה הי"ת שינגפו ישראל תחילה ממשא מלך ומעבודתם הקשה, עד שתשוב רוחם אליהם ויהיו ראוים, לקבלת התורה, והמקום הראוי, כי בהר סיני ההר חמד אלקים לשבתו, נראו בו בלתי ספק גם מצד טבעו ותכונתו סימני ואותות קדושה, עד שהיה ראוי להראות עליו כבוד ה' (כאשר יספרו לנו גם היום הנוסעים שמה) ובחר במר"עה אדון הנביאים שהוא האמצעי היותר ראוי להנתן התורה על ידו, ועל שלש אלה רמז הכתוב באמרו "בחודש השלישי וכו' באו מדבר סיני וכו' ומשה עלה אל האלקים" וכו', גם על סדור הדברים איך ידבר משה אל העם למען יטו אוזן יותר לשמוע בקול ד' אמר "כה תדבר וכו' אלה הדברים וכו'", ובשעת המעשה ר"ל בעת קבלתם התורה, הפליא הי"ת לעשות עמהם אותות ומופתים בקולות וברקים וענן כבד למען יסבבו כל אלה חרדת אלקים, העושה רושם חזק ומתמיד בלבם מהמעמד הקדוש והנבחר הזה, גם אחר המעשה, ר"ל אחר כל ההכנות האלה, השתדל הי"ת להקנות להם הכשרון לסבב במעשיהם שיחול הענין האלקי עליהם, וישותף עמהם, כמא"הכ "קדושים תהיו כי קדוש אני ד' אלקיכם", בתתו להם מצותיו וחקותיו הקלות ונוחות להעשות מהם, בעבור שאינן תלויות בעיון שכלי הדק אשר יושג לאדם רק אחרי השתדלות רבה ויגיעת כחות נפשו, כ"א רק במעשה גופני הנקל לכל אדם לעשותו, כמא"הכ "כי קרוב אליך הדבר בפיך ובלבבך לעשותו", ועשייתם היא ג"כ ביכולת כל אדם כמחז"ל "אפי' ריקנין שבך מלאים מצות כרמון" משא"כ אלו היה מצטרך לקיומם עיון דק ושכלי, אשר אין כל אדם זוכה לו, וע"פ ההקדמות האלה מבאר הרב ז"ל דברי חז"ל א"ר סימאי וכו', עיין בדבריו המבוארים מעצמם.
תוכן דעת הרב ז"ל, כי מצד אחד יחויב מב' פנים, שתכלית עשיית המצוות צריכה להיות רק, שישיגו עושיהן על ידן שיתוף ענין אלקי, כי אחרי שמבואר כבר במבוא שערים, (עיין ביאורי שם) שמפעולות צריך שתסובב רק תכלית יקרה, הלא ימשך מעצמו שנתינת המצות התוריות מה"ית, וסידורן, שהן הפעולות היותר יקרות, צריך שתצא גם תכלית היותר מעולה, שהיא רק השגת השיתוף האלקי הזה, והב' אחרי שהתכלית היא תמיד הדבר הראשיי הנכבד עוד יותר מהפעול' המביאה אליו, איך יעלה על דעתנו לחשוב, שתועלת האדם הזמנית והגופניות תהיה הדבר הראשיי והיותר נכבד בפעולות ה"ית האלה? מכל זה נמשך שאנו מחויבים לקיים המצות רק למען מלאות בזה רצון הי"ת, ולהקנות לנו עי"ז השיתוף האלקי כמאחז"ל "אל תהיו כעבדים" וכו' ושאר מחז"ל שהביא הרב ז"ל, אפס מצד אחר יחייב השכל בהיפך, שנוכל לכוין בעשיית המצות גם למען השג על ידה טוב זמני ותועלת גופנית, וזה ג"כ מב' פנים, הא' כי נראה, שאף שכל מיני הצומח והחי למשפחותם נבראו לתכליות גדולות ונכבדות מהם, ד"מ הצמח להיות מאכל לבהמה, והבהמה לעבודת האדם, בכל זאת הטביע הי"ת בכל אלה הכוסף הטבעי לעשות הפעולות המצטרכות להניק לחיות האויר המים והארץ: ולקבל אור וחום השמש למען יוכלו לגדל ולהוציא פרי למיניהם, וכן כל בע"ח יכספו וישתוקקו למצוא מספוא וחציר למזונותיהם, למען יוכלו להשאיר חייתם, ולמה יגרע האדם, כי לא יוכל לחשוב בפעולותיו על שום תועלת לעצמו ? ורק אל השגת תכלית נפשיית ורוחנית ישים עין ? הב' כי הלוא נראה לעין, כי האד לפי טבעו אשר הטביע ד' בקרבו, יתעצל בעשיית כל פעולה אשר לא יוכל לקוות ממנה לעצמו תועלת גופנית, ומעשה אונן לנו לעד, וכפי הנרא' נענש רק על מה שעשה למרות עיני כבוד ה', ואם חדל רק לעשות המעש' הטוב לקחת את תמר לו לאשה, מיראתו כי לא לו יהי' הזרע, לא הי' נענש כל כך אחרי שהי' לו כעין התנצלות בעצלות טבעי לעשות דבר אשר לא יקווה ממנו שום תועלת לעצמו, ואחרי שהטביע הי"ת כזאת בקרב לבנו הלא נראה כי איננו נגד רצונו ית' אם נשתדל במעשינו תמיד לשחר גם טובנו ואשרנו, כמו שנמצא זה ג"כ מפורש לא לבד בדחז"ל, באמרם ד"מ "האומר סלע זה לצדקה בשביל שיחי' בני וכו' ה"ז צדיק גמור" כ"א גם בהרבה מקומות נמצא בתורה בעשיית המצות הבטחת "למען ייטב לך" וכו', והנה שני אלה משפטי השכל נראים בהשקפ' ראשונה כסותרים ומתנגדים זה לזה, ולבאר אותם עד שיהיו מסכימים ומתאימים יחד יאמר הרב ז"ל, כי רק הפילוסופים אריסטו והנמשכים אחריו, אשר לא האמינו בשכר ועונש אלקי האחוז בעקב קנין המדות הנפשיות הטובות או הרעות, הם חושבים ואומרים כי האדם צריך לקנות לו המדות הטובות, לא לשום תועלת אשר לדעתם הנפסדת הזאת לא נוכל לקות מהם רק בעבור עצמותם בעצמם ד"מ השגת וקנין מדת הרחמנות והנדיבות ודומיהם היא בעצמ' אושר מוסרי לנפש אדם, אף שלא יוכל לקוות שכר בעבורן אבל אנו אשר חובה עלינו להאמין בשכר וגמול אלקי, אף כי עלינו החוב לעשות המצות למען הפיק בזה רצון הי"ת, והוא צריך להיות תמיד התכלית האמיתי בכל מעשינו בכל זאת צריכים אנו לחבר עמו גם האמונה האמיתית, כי יגיע לנו עי"ז גם שכר נפשי וגופני. אך בזה יבדל שכר העובד את הי"ת משכר העובד מלך בשר ודם כי שכר המובד את המלך האנושי היא, רק בעבור שעבדו וסבב בזה טובה לנעבד, אבל שכר עבודת הי"ת היא רק חסד מאתו ית' אף שהעבודה היא רק להשלמת ולטובת העובד ולא לטובת הי"ת השלם לבלי תכלית אשר לא יצטרך לנו ולמעשינו, ע"כ ברצות אנטיגנוס להזהיר על שתי אלה, אמר "אל תהיו כעבדים המשמשים את הרב ע"מ לקבל פרס" (עד שאם יעלה על דעתכם העדר השכר או שלא תחפצו בו תמנעו מעשותם) אלא הוו וכו' כי עשיית המצוה אינה מהראוי שתהי' רק בתנאי שיקובל עליהם שכר וגמול, כ"א רק להפיק בזה רצון הי"ת המצוה אותם עם חיבור האמונ', כי בשמרם עקב רב ר"ל גם שכר גופני גם שכר מוסרי וזהו הלמוד המוסרי הראשון אשר רצה להשריש בדבריו אלה בלב תלמידיו והב' הוא שלא יחשבו שהשכר אשר יתן להם הי"ת הוא "הפרס" ר"ל שכר שיתן האדם לעבדו בעבור שישחר טובו בשמרו את מצותו, כי ביחס האדם אל הי"ת אין מקום לשכר כזה כי אם יצדק אנוש מה יעשה לבוראו והוא אינו מצטרך לו ? כ"א כעין מתנת חסד בעבור שמעו בקולו: אפס צדוק ובייתוס טעו בדבריו והבינו ממנו כי דעתו נוטה לדעת הפילוסופים הנפסדת שהבאנו למעל' כי לא יבוא שכר ועונש על מעשה הטוב והרע, והכחישו עי"ז כנודע באמונת שכר ועונש.
אמנם, ר"ל אחרי שהכירו כי ע"י קבלתם התורה האלקית ישיגו מעלה עיונית ומעל' מעשיית מעלה עיונית, כי על ידה יתישרו דעותם בהכרת הי"ת ותאריו הנשגבים, ומעל' מעשיית כי על ידה יתוקנו מעשיה בכל מעמדי ויחסי חייהם עלי ארץ ראו ג"כ כי המעל' העיונית תהי' למנה רק להשלמים ולאנשים האלקיים הפורשים עצמם כפי היכולת מעניני החומר ורק קנין המעל' המעשיית יושג מכל העם וזשאה"כ "ויענו כל העם ויאמרו כל אשר דבר ה' נעשה".
והוא טעם מאמר והגבלת, ר"ל שכונת הכ' שע"י התורה והמצות יוגבלו מקבליהם, שלא יהרסו בתאותם לפרוץ גדר המוסרי כ"א לתת משג ורסן לכל תשוקותיהם הגופניות:
משל למלך וכו', אפימטיטא נגזר לדעתי מפעל, # וביחס הפעול, וכונתו שרצה לעשות מה שיעץ חוץ מדעתו וכו' י איפרכוס בל"י. שר הצבא או המדינ'.
עם, כונתו אף שהמספר הוא לרוב רק דבר מקריי, כי כאשר יקובצו איזה נושאים יחד הלוא יצטרך שיהיה להם מספר מה, בכל זאת בענייני התורה גם המספר בא רק בכונה לא דרך מקרה, ד"מ מספר הקרבנות ב' תמידים בכל יום, ושיהי' מספר המוספים מתחלף לפי התחלפות עצם יום הקרבתם, כי אין מספרם שוה בר"ח שבת ושאר המועדים, הוא רק לכוונה אלקית ידועה, וכן מספר ימי המועדות, וימי טומאת נגיעת המת שהוא שבעה ימים, ונגיעת השרץ והנביל' שמסבבת רק טומאת יום א', והשתנות ימי טומאת וטוהר האשה בלדתה זכר או נקיבה, כ"ז בכונה מיוחדת מאתו ית' ע"כ יאמר הרב ז"ל, שבעבור היות משפר עשרה נכבד במעל', יען כי כל מושגי הדברים הנמצאים כלולים בעשר מאמרות (עיין שער ג' ושער ל"ח) גם ט' הגלגלים הסובבים את העולם לדעת הקדמונים (עייו ביאורי מבוא לשער ל"א) עם הסבה הראשונה ר"ל הי"ת, המגיע אותם הם במספר עשרה, ע"כ כלל הי"ת גם דבר קדשו בעקרי האמונה ודתו במספר עשרה, וע"ז רומז הכ' כי מן השמים דברתי עמכם, ר"ל כמספר הגלגלים הנקראים שמים הי' מספר דבורי עמכם, ובעבור היות החמש' הראשונים כוללים ענינים אלקיים המיוחדים רק לעיון השכל, תחת כי החמשה האחרונים מיוחדים לשכל המעשיי והחומרי, היו כתובים על ב' לוח זה, חמשה על לוח זה, וחמשה על לוח אחר.
הדיבור הראשון וכו', אחרי שאמר בתחיל' דרך כלל, כי העשר' הדיבורום הם נגד ט' הגלגלי' והסיב' הראשונה שהוא הי"ת המניע אותו יבאר זאת עתה בפרט (ולהבין דבריו יותר עיין ביאורי למעל' שער י' ושער כ"ה) ור"ל כי העיון השכלי הטבעיי עולה בעיונו מהמתאחר אל הקודם, ר"ל מהמשובב אל הסבה עד הגיעו באחרונה להשגת הי"ת שהוא הסיבה הראשונה לכל הנמצאים והשלם האמיתי אחר אשר זכה להשג' עיונית הזאת בדרך טבעי ינוח עניו הרוח וישיג גם ההשגה הנבואית המתחלת בהשגת הסיבה הראשונה כפי היכולת האנושית ויורדת אח"כ למטה להבין ולהכיר עי"ז גם מהות ואיכות הדברים המסובבים ממנה, וע"ז רומז מאה"כ "והנה מלאכי אלקים עולים ויורדים בו" ר"ל בסולם האלקי שהיא ההשגה הנבואית, עולים תחילה מי שזוכים לה ע"י העיון השכלי מהמתאחר אל הקודם, ואח"כ יורדים בו מהקודם אל המתאחר, וע"כ יען כי נשאת אז מעלת העם כולו במעמד הנבחר ההוא כנוח עליהם הרוח עד שהשיגו כולם מעלת הנבואה כמו שאמר הכ' ד"מ "ואשא אתכם וכו' ואביא אתכם אלי" ר"ל אל השגתי נאמר להם תחילה דיבור "אנוכי" הכולל אמיתת השגת הי"ת שהוא השיבה הראשונה והמניע לכל הנבראים כולם, ונמשך מזה כי אף שטעו בתחיל' בעיונם השכלי לחשוב הגלגל היומיי שהוא העליון על כל לעצם אלקי בעבור גודל הפשטתו, ועוצם תנועתו בכל זאת אחרי הבינם האמת, כי העצם האלקי לא יצויר שיהי' שום שיעור ולא תמונה ולא תנועה והודו כי הגלגל היומיי שיש לו כל אלה אינו עצם אלקי ובזאת חזקם גם הדיבור הב' "לא יהי" לך אלקים אחרים על פני" הכולל לא לבד האמונ' האמיתית שאין שום אלקי בלעדי הי"ת כ"א גם הבטחון שאחרי שה' אלקינו קרוב אלינו בכל קראינו אליו, לא נצטרך עוד לעזר זולתו ואף כי לעבודי שום נמצא מבלעדו, ורק אחרי הפרד מדעתנו כל רעיון שיתוף אלקות בעצם הי"ת, יצא לנו אור האמונה האמיתית כשחר נכון, ע"כ אחז"ל "אנכי ולא יהיה לך בדיבור אחד נאמרו" כי שני אלה מתאימים יחד והיו לראש ועיקור אחד עד שזה בלי זה אינו שלם ואמיתי כראוי, כי האמונה במציאות הי"ת יכלתו והשגחתו על בני אדם לבדה מבלעדי האמונ' גם באחדותו ית' היא אינה אמיתית, אח"כ כאשר הורידו עיון מחשבתם אל הגלגל השני שהוא גלגל הכוכבים העומדים (הנקראים כן, יען כי בעבור תנועתם המאוחרת מאוד שהיא למזרח נראים כעומדים תמיד) והכירו וידעו כי האומות הקדמונים אשר חשבו כי כוכבי שבת אלה, ואף כי הי"ב צורות המזלות [מזלות משורש נזל וקראום הקדמונים כן בעבור הורדת והזלת שפעם למטה לארץ:] הם סבות ראשונות לכל הנעשה תחת השמים אשר על כן עשו להם גם בצלמיהם לעבדם ולהשתחוות להם, למען הוריד עי"ז שפעם הטוב עליהם רק בשוא נתעו, וכי באמת כל אלה רק ברואי הי"ת ולא אלקים המה ועם עיונם האמיתי הזה הסכים הדיבור השני "לא תעשה לך פסל וכל תמונה אשר בשמים ממעל" וכו'. ויען כי לגלגל זה שתי תנועות מתנגדות תנועה אחת הכרחית ע"י הגלגל היומיי ממזרח למערב (עיין מבוא לשער י"א) ותנועה אחת עצמית שתובל להחשב כרצונית, ר"ל התנועה המאוחרת אשר לו ממערב למזרח הנה המייחס לגלגל הזה ענין אלקות בעבור תנועתו העצמית, יכחיש זאת בעבור תנועתו ההכרחית, כי לא יצויר שהעצם האלקי יוכרח להתנועע ע"י זולתו, וע"י רעיון זה התעוררו בעצמם גם על עון הנשבע בשם ה' לשקר, כי בהשבעו בשם ה', יורה מצד אחד שמודה כי הוא האלקים ואדון כל, ובשאת שמו לשקר הלא מכחיש בו, כי באמרו שהדבר הידוע אמת כמו שהי"ת אמת הנה בהיות הדבר ההוא שקר הלא נמשך מזה שיכפור גם בהי"ת, וע"כ בבחינת הגלגל הזה והרעיון אשר העיר בקרבם בא הדיבור השלישי "לא תשא וכו': וכאשר החלו להשכיל גם בגלגלי ז' כוכבי לכת השיגו תחילה בעיונם האמיתי, כי אין אמת בדעת החושב שגלגל שבתאי העליון על כולם הוא המניע הכל והוא הנותן כח ועצמה (ואף כי ביום השבת שהוא משמרתו) לכל מה שתחתיו להתנועע ולעשות איש איש מלאכתו וכי בהיפך לא בכח שום מזל וכוכב יגבר איש ואיש מישראל וכל הנלוים אליהם ואל אמונתם האמיתית, ולהסכים עם עיונם זה בא הדיבור הרביעי "זכור את יום השבת" וכו' לצוות על המלאכה והעבודה בשאר ימי השבוע שהם משמרת שאר הששה כוכבי לכת, ולנוח ביום השבת שהוא משמרת שבתאי, להורות כי לא מאתו יצא הכח והגבור' לאדם לפעול פעולתו, וכי הכל רק מאת הי"ת העושה כל הוא "כי בששת ימים עשה" וכו' וכאשר באו אח"כ בעיונם להשגת מהות גלגל כוכב צדק המעורר בבני אדם לדעת הקדמונים (למען הבין דבריו אלה והבאים עוד בשטר הזה עיין ביאורי לשער ל"ד) הרגש הצדק והמשרים, אשר המקור לכולם הוא, כיבוד האבות והשמיע' בקולם, והבינו ג"כ, כי מלבד שכל זה הוא חק טבעיי באדם ראוי גם לעשותו בעבור שציוה אותי הי"ת שהוא אבינו ומחוללנו, בא הדיבור החמישי להסכים עם מחשבתם הטהור' הזאת "כבד וכו' למען יאריכון ימיך" וכו' ובמשנה תורה הוסיף בו "כאשר צוך ה' אלקיך" להורות כי השכר והגמול הטוב הזה הבא לך בעבורו אינו נמשך מחק הטבע. כי הארכת ימי האדם והצלחתו הזמנית אינם מסובבים טבעיים, הנמשכים בהכרח, מכיבודו את אבותיו, כי את שכר נסיי ואלקי חלף שמרו את מצותיו, ובעבור היות א"כ מצוה זאת מצד מה מחויבת בעיון שנני בעבור שהיית שהוא אבינו האמיתי חלק מכבודו לאבותינו בבחינה הגופנית, ומצד אחר היא מוטבעת בטבענו באה באמצע הדברות בעבור היותה משותפת לחמשה הראשונים המחויבים רק מעיון השכלי האלקי, ולחמשה האחרונים המחויבים מחוק הטבעיי באדם. ובעבור עיונם במהות כוכב מאדים המעורר לבב בני אדם אל הריב והמלחמ' להרוג נפשות ולשפוך דם, בא הדיבור הששי לא תרצח, והוא מקביל אל דיבור אנוכי, כי רק שוכח אלקים וכופר במציאותו ישפך דם האדם אשר נברא בצלם אלקים ובעבור עיונם בגלגל החמה אשר אין נסתר מחמתו, ובתקופתו על קצות הארץ מסבב כל ההויות וההולדות, נאמר להם דיבור לא תנאף שלא תהי' ההולדה באיסור, ודיבור זה מקביל לדיבור לא יהי' לך וכו' כי הנותן כבוד הי"ת ועבודתו לזולתו דומה לנואף המחבק חיק נכרי', ולאשה מנאפת השוכחת אלוף נעוריה לזנות אחרי מאהביה, ובעבור עיונם בכוכב נוגה, אשר משפעו יחודש פני אדמה ומלאו פני תבל תנובה והשכילו עי"ז כי שוא עבוד את האדמ' להוציא ממנה יבולה ואוכל למכביר, אם לא ישמרו ע"פ חוקי הצדק קנין כל אדם מגניב' וגזל, ע"כ בא להם הדיבור השמיני לא תגנוב המקביל לדיבור לא תשא, כי הנופל ברשת עון הגניב' יפול ג"כ בפח עון שבועת שוא ושקר, ובעבור עיונם בגלגל כוכב. המעורר בבני אדם הליכת רכיל, גלוי סוד, וריב ומצה הנולדים מכל זה, נאמר להם לא תענה ברעך וכו', ר"ל שישתמש בדיבורו רק במה שהוא לתועלת בני אדם לא במה שהוא לרעתם, ודיבור זה מקביל לדיבור זכור וכו' כי בשמרנו את השבת כראוי אנחנו מעידים ג"כ עדות נאמנה לה' שברא עולמו וחדשו מאין, ובעבור עיונם בגלגל הלבנה שהיא בתקופת' בכל חודש נראית כמשתדלת תמיד להוסיף אורה ולמלאות חסרונה על ידי תנועת' זאת, וכאשר ישלם וימלא אורה בחצי החודש כן הולך אחר כך שנית הלוך וחסור עד שהיא בעבור זה כעין דמיון ודוגמא לחומד הון זרים, ההולך ג"כ בעבור זה סובב סובב בכל המדינות לאסוף הון ורכוש ולא ידע כי חסר יבואנו, ובסוף ערום ישוב לאדמתו כאשר יצא ערום מבטן אמו, ע"כ בא להם הדיבור העשירי לא תחמוד וכו' ודיבור זה מקביל לדיבור כבד וכו' כי כמו שכיבוד האבות הוא מקור לכל הפעולות הטובות אשר יעשה האדם לזולתו, כן בהיפך החמד', מקור כל פעולותיו הרעות עד כי בסוף גם כיבוד אבותיו ישפיל החומד ויגיענו לעפר:
אם ילמוד קצת וכו' מתחבולת הניצוח ודרך ההטעה, הנה ידוע שבין היונים הקדמונים היו אנשים כהנה לרוב אשר כל חכמתם היתה רק לנצח ולהתעות זולתם במשפטים והקשים כוזבים אשר דברו באזניהם במתק לשון ובמנעמי המליצ', ונקראו בשם זאפהיסטן.
ירצה שיצורף וכו', הנה ידוע שכל מופתי חכמת המספר והמדידה הם אמיתיים, אשר אין עליהם תשובה, כי הם מוכרחים כהכרח המסובב מסיבתו הראוי' לו, ד"מ אחרי הודענו, כי ב' פעמים ב' הוא ד' נמשך בהכרח כי כאשר יוכפל כל אחד מהמספרי' המוכפלים, ויאמר ד' פעמים ד' יצא מזה מספר המרובע ט"ז, וכן כל מופתי החכמות האלה בנוים רק על הכרח המסובב מסיבתו, וע"כ קראם הרב ז"ל מופתי הסיבה, אפס חכמת הטבע כלליה וחוקיה נודעים לנו רק ע"פי הראיה והנסיון, ד"מ אחרי אשר בחנו וראו חכמי הטבע, כי מחט המאגנעט, נוטה תמיד לצד צפון שפטו מזה כי הוא חק נוסד בטבע מבלי אשר יכלו לדעת סיבתו על נכונה, ע"כ קרא הרב ז"ל מופתי הטבע רק מופתי ראיה.
כפי קירוב הנימוס וכו', הנה שם נימוס, # יורה בל"י על כל חוק או מנהג קבוע במדינה, והנה כל נימוס מועיל לתקן הנהגת החברה האנושית, ורק לפי היותו קרוב או רחוק יותר מהצדק האמיתי הטבעי והשכלי, יהיה מועיל הרבה או מעט, ונמשך מזה כי המשפטים התוריים אשר ממקור עליון יצאו והמסכימים כולם עם הצדק האמיתי הלא יועילו ביותר מכל זולתם.
כי גם שמהדבש והיין וכו' הלשון הזה נראה שהוא משובש מאוד, ור"ל דרך כלל, כי כמו שאיננו מספיק לבד אם יכיר הרופא טבע כל סמי הרפואה ד"מ מהות ואיכות הדבש והיין אשר תועלתם ברפואה רבה מאוד, וידע גם אופן עשיית המרקחת הנקרא בל"ע וכללי חכמת הכימיאה, אשר באמצעות האש והחום תתיך, ותפריד כל מורכב לחלקיו הפשוטים אשר ממנו הורכב (ועל שלש אלה רומז הרב באמרו "והלבוריו והשריפה וההתוך") כי אם מוכרח שידע גם אופן השתמשו כראוי בסמיו ובמרקחיו לכל חולי ומדוה הפרטיים אשר ירצה לרפאם כן לא יספיק לדיין לדעת רק כללי הדינים, אם לא ידע גם לשפוט על פיהם המקריים הפרטיים הבאים לפניו.
עין תחת עין, תוכן דבריו בקוצר הוא, כי הצדק המאמת, שהוא ע"פי השכל הישר יחייב ג"כ דין תורתינו הקדושה שכאשר יעשה איש לרעהו, כן יעשה לו בלי הבדל ונשיאות פנים בין המזיק לניזק, אם גם יהיה המזיק היותר נכבד, והניזק היותר נקלה בעם, אפס בכל זאת לא יתנגד לזה צדק החלוקה, המשתנ' לפי מחלקות ומדרגות בני אדם כמאחז"ל "הכל לפי המבייש והמתבייש" כי כאשר יוכה ד"מ איש נכבד, הלא יהי' בשתו נערך ד"מ במאה כסף, תחת כי כאשר יוכה באותה מכה בעצמה הנקל' יהי' בשתו נערך רק ד"מ בעשרה דינרין, וא"כ לא נוכל לאמר, כי הדיין יעות משפטו בחייבו מכה הנכבד לשלם מאה כסף ומכה הנקל' לשלם רק עשרה דינרין אף שהמכה היתה שוה בשניהם יחד, אחרי כי באמת נעשה לזה נזק נערך מאה כסף, ולזה נזק עשרה דינרין, אף שסיבת הנזק היתה בשניהם אחת, ומזה הכריחו חז"ל בב"ק דף נ"ב כי פשט הכתוב עין תחת עין הוא ממון, כי רק בממון נוכל להשוות הדין יחד בכל האופנים הפרטיים כי מכה עין איש בעל עין אחת מחויב לשלם יותר ממכה איש אשר נשאר לו עוד עין אחת בריאה, אפס אם היתה הכונה כפי פשוטו אז היה צדק החלוקה מתנגד לצדק המאמת, כי להעניש מכה עין איש עור באחת מעיניו בהכאת עינו, כמכה עין איש אשר נשאר לו עוד עין אחת בריא', איננו צודק ע"פי משפט השכל הישר, וכן כאשר יהיה המכה איש חלש עד שימות תחת ידינו ע"י הכאת עינו, הלוא אז יותן נפשו ועינו תחת עין עמיתו אשר שחת, או כאשר יכה איש כהן ואף כי כהן גדול את עין עמיתו ישראל, והסב לו בחסרון עינו זאת רק נזק גופני, הלוא אם יעשה לו בזה לא לבד נזק גופני ככל אשר עשה והסב לרעהו כי אם גם נזק מוסרי, כי בהיותו עתה בעל מום יפסל מכהונתו, וירד מגדולתו, אפס אם העונש הוא רק דמי עין, אז יוכל הדיין להעריך הכל כראוי וכנכון עד שצדק החלוקה יהיה מסכים עם הצדק המאמת.
כי איש ואשה וכו', מאמר המצטרף, ד"מ אין לחשוב ולצייר ברעיוננו מושג אדון בלא עבד, או מושג אשה נשואה בלי בעל ור"ל פה כי היותר מאמינים שבכת הפילוסופים, אף שחושבים שכמו שלא תתכן להיות אשה בלי בעל, כן לא יצויר העולם כלו בלי מנהל ומנהיג, אשר ע"כ מודים במציאות הי"ת, בכל זאת חושבים רק שהכל נוהג עפ"י חקי הטבע ואם גם יגיע אדם בהיישרת נפשו אל החכמה והשלמות, הוא רק שפע טבעיי אשר השפיע עליו הי"ת עפ"י חקי הטבע בהשתלשלות, הסיבות והמסובבים, אבל אין ביכלתו לשנות דבר מחקי הטבע ולעשות דבר גדול או קטן לטובת בחיריו ואהוביו עפ"י אופן ודרך נסיי, ורק אנו בני ישראל האמונים על ברכי האמונה האמיתית, מאמינים כי אלקינו זה כל יכול להנהיג עולמו לטובת בחיריו ואהוביו גם בהנהגה נסיית, (עיין ביאורי למעלה דף ק"ט ע"א וע"ב).
תוכן דעתו בקוצר הוא, כי הכרת טובת זולתו והשבת גמולו לו, היא מדה יקרה באדם, אף כי שהמטיב לנו הטיב לנו רק בתורת חסד ונדבה מבלי אשר יחפוץ בתודה והשבת גמול או שיצטרך לה תחת כי מדת כפית הטובה המקובלת, היא מדה רעה ופחות' מאוד, ונמשך מזה כי גם בבחינת הי"ת אשר הוא הטוב האמיתי המטיב לנו יותר מכל זולתו, ראוי לנו להחזיק במדת הכרת הטוב היקר' הזאת, להודות לו על חסדו אשר גמל עלינו ולהשיב לו כביכול גמול, ואף כי קטן ופחות הוא בערכו ית', כי אם גם כל אילי נביות נקריב לפניו לתודה, לא נוכל להשיב תודה אף על אחד מני אלף טובותיו, אשר הפליא לעשות עמנו מנעורינו עד יום עמדנו על דעתנו, בכל זאת אחרי כי תכלית השבת הגמול הוא רק להראות מצדנו, כי נכיר טובת בוראנו ית' ולא נכחיש חסדו אשר גבר עלינו, לאמר ידינו רמה, ובכחנו עשינו חיל, ולא ה' פעל כל זאת הלא די לנו אם נראה הכרת טובתו עלינו הזאת, רק בדבר קטן ופחות הערך מאוד, והאיש אשר יחדל מעשות זאת וישכח טובת בוראו עליו, הוא איש נבל נבלה עמו ואינו ראוי עוד שיטיב לו הי"ת כמו שאמרו חו"ל "אין גשמים יורדים (להצמיח מוצא דשא ואוכל למכביר) אלא בשביל בעלי אמנה "המכירים טובת זולתם ואף כי טובת הי"ת כמאה"כ "אמת מארץ תצמח וצדק משמים נשקף", כי שם "אמת" יורה פה על הכרת טובת זולתו, כמו שיורה שם "צדק" על החסד והטוב אשר ישפיע ה' לנו, גם רז"ל אמרו כי אחד מג' העמודים אשר העולם נכין ועומד עליהם הוא גמילות חסדים, שהיא מדת הכרת הטובה, והנה הטוב והחסד הרב אשר נקבל מהי"ת נחלק בכלל לשלש סוגים, "החיים", כי רק בדבר פיו אנו חיים כל ימי היותנו עלי ארץ כמאה"כ "נותן נשמה לעם עליה" וכו', "המדע והחכמה" כי רק הוא מאיר עיני שכלנו להבין ולהשכיל כל אשר נעשה עלי ארץ, "ולהתבונן בעיונים אלקיים ורוחנים, כמאה"כ כי ה' יתן חכמה, מפיו דעת תבונה" והפרנס' ר"ל המזון אשר נאכל להחיות נפשנו, והטרף אשר נביא ללחם ביתנו, כמאה"כ "עיני כל אליך ישברו" וכו', ועל שלש אלה נודה בפינו בכל יום כאשר נקיצ' משנתנו, באמרנו "אלהי נשמה" וכו' הנותן לשכוי בינה "על מתנת החיים והחכמ', ושאר הברכות הכוללות תודתנו על כל שאר מחסורי גויתנו, וע"כ צונו הי'ת בתורתו ג"כ להשיב על שלש אלה מתנות אלקים גמול משולש להי"ת כביכול, ואף כי קטנים ופחותי ערך הם מאוד בכל זאת הם סימנים ואותות המורים כי אנו מכירים שלש אלה מיני טובותיו אלה, צונו לתת כל איש מחצית השקל לתרומת ה' כופר נפשנו, כעין גמול על מתנת חיינו ורוח נפשנו, ולבנות מקדש אשר עיקר תכליתו להשים בו הארון מקום משכן התורה, המלמדת אותנו החכמ' האמיתית כעין גמול על אשר יאיר הי"ת עימנו בתורתו, ולהקריב בכל יום כבש אחד בבקר, וכבש אחד בערב לחם אשה לה', כעין השבת גמול על מתנת הפרנס' והמזון, וע"ז מורה המדרש שהחל בו הרב ז"ל, על ג' דברים נתקשה משה" וכו' כי הוא חשב בתחיל' שמלבד שאין צורך להי"ת לכל אלה, הלא גם אין ביכולת בני אדם קצרי יד להשיב גמול הראוי לו ית' לפי גודל מעלתו וערכו לבלי תכלית, וע"כ השיב לו הי"ת, כי השבת גמול משולש זה הוא רק לתועלתנו להראות בזה אותות וסימני הכרתנו הטובה המשולשת אשר נקבל ממנו ית' וע"כ די לנו בעשותנו כל זאת, רק ע"י דברים קטנים ופחותי ערך מאוד, במחצית השקל, במ"ח קרשים, ובשני כבשים בכל יום.
וכבר קבע וכו', ר"ל שכמו שתיקון העולם השפל והנהגת בני האדם יחד נוסדים רק על הנתינה והקבלה בין איש לרעהו, ועל עשיית הטובה לזולתו, וקבלת' ממנו, כמאמר התנא פ"ה מאבות "שלי שלך ושלך שלי עם הארץ" (עיין ביאורי למעל' דף קמ"ב ע"ב) כן גם סיבה הוית כל הדברום הארציים והרכבתם רק ע"י התמזג היסודות יחד ונתינת איכיותיהן זה לזה וקבלתם אותן זה מזה דורך גם השכלים הנבדלים יקבלו שפע עיונם והשגתם זה מזה, וישפיעו אותם זה לזה באופן שתמיד יהיו העליונים במדרג' סבת השגת התחתונים מהם, כאשר יסדו חז"ל גם בתפילה "ומקבלים עול מלכות שמים זה מזה" וכו'" ונותנים רשות זה לזה" באופן שכל העולם כולו, העליון שהוא משכן השכלים הנבדלים, והתיכון שהוא עולם הגלגלים והיסודות, והתחתון שהוא מושב בני אדם יחד, נוסד רק על קבלת הטובה ונתינתה בין האישים כולם הרוחנים והגופנים יחד:
והיא כי מהידוע וכו', כוונתו כי הנמצאים כולם הם בבחינת האחדות והרבוי על ארבע' פנים הא' הוא הי"ת אשר אין בו שום רבוי כלל, כי הוא ית' עצם פשוט בתכלית הפשיטות, אחד בעצמותו ואין בלעדו הב' הם השכלים הנבדלים שאף שכל אחד מהם הוא אחד בעצמותו ר"ל שאינו מורכב מחלקים שונים ככל עצם רוחני שהוא פשוט, אבל בכל זאת אינו אחד בתכלית האחדות, כי ימצאו בו ב' בחינות, מצד שהוא משכיל עצמו ומשכיל סיבתו, ר"ל העצם הנבדל העליון ממנו במדרגתו, ומשפיע עליו, והג' הם הגלגלים, כי כל גלגל עם הכוכב הקבוע בו (לדעת הקדמוני' עיין שער ב' ומבוא לשער ל"א) הם שני עצמים שונים, אך לא נודע אם הם גם מחמרים שונים, שאז היה ביניהם חילוף עצמי, או שווים בחמריהם ובכל זאת נחלקו לשנים, שאז הי' ביניהם רק חילוף מקרי שהכוכב גוף עב בעל שלשה מרחקים, האורך והרוחב והעובי והגלגל רק גוף שטחי עגול,, והד' הם כל הדברים המורכבים מארבע יסודות, וחלק זה יחלק ג"כ לשתי מחלקות, הא' כוללות כל הנמצאים כולם זולת האדם, דומם צומח חי שאחרי שהורכבו הם נראים לנגד עינינו כגוף אחד שוה ומתדמה בכל חלקיו לפי מראהו החיצוני, והב' כוללת רק מין האדם, שכל אחד ממנו הוא מורכב מב' עצמים שונים ונפרדים, עצם גשמי שהוא הגוף, ועצם רוחני שהוא הנשמה, וע"ז רומז גם מאחז"ל שאמרו שהאדם נברא דו פרצופים (ר"ל שני פנים,), והנה המנין והמספר יחיל רק בשנים, כי האחד לבדו לא יקרא מספר על צד האמת, ונמשך מזה, כי רק בהיות האדם בבחינת שני עצמים נפרדים, עד שנכנס בגדר המנין והמספר יוכל לחטוא ולהיות בו קלקול והפסד מוסרי, וזש"א הכ' "ולא יהי' בהם נגף בפקוד אותם", כי אם ישתדל כל אדם לזכך גופו עד שישתוה אל הנפש להיות עמה לעצם אחד לא יחטא, ויען כי כל חטא ואשמה אשר יחטא האדם ואשם לאלקיו הוא רק בעבור הסתת חמרו וגופו שהוא מחצית עצמותו, ע"כ נצטוה שיתן גם מחצית השקל לכפר עליו:
ועתה ראה, כוונתו כי כמו שגוף האדם יש לו עשרה כחות, כי כח הזן נחלק לחמשה כחות המושך, המחזיק, המעכל, והדוחה, והמוליד בדומה לו, וחמשה חושים הראות, השמע, הריח, הטעם, והמשוש, כן יש גם לנפש עשרה כחות, כי בעורקי המוח המחוברים עם עורקי איברי כל החמשה חושים אלה יחוברו וישותפו יחד כל השגות החמש' חושים, ומלבד זה יש לנפש עוד חמשה כחות, השומר, השומר בקרבו הציורים מכל אשר חוצה לו, הזוכר אשר על ידו יזכור מה ששמע או ראה או הרגיש כבר זה זמן רב, המדמה אשר על ידו יוכל האדם לחבר שני ציורים שונים הנפרדים זה מזה להיות לאחדים בידו לציור אחד, כמו סוס בעל כנפים, והמחשב לחשוב מחשבות ולאמר ד"מ התפוח הזה הוא אדום או ירוק, והשופט, לשפוט ולהקיש מן הנודע על אשר לא נודע, ד"מ מהקדמות "כל אדם חי" "וכל חי מרגיש" התולדה הבלתי נודעת עוד שכל אדם מרגיש, ונמשך מזה, כי האדם המורכב מגוף ונשמ' שהוא בעל עשרים כחות דומה לשקל שלם שיש בו עשרים גרה, ומחצית השקל שיש בו עשרה גרה, דומה לגוף לבדו שהוא בעל עשרה כחות, וע"כ נצטוו העשיר והעני לתת כופר נפשם רק מחצית השקל לא פחות ולא יותר.
תוכן דעת הרב ז"ל הוא, תחיל' יאמר, כי קצת הפילוסופים מאמיני הקדמות, אשר חשבו כי העולם ומלואו נמשך כולו מאת הי"ת בהכרח מאז ומקדם בלי ראשית ובלי תכלית, רצו ג"כ להרחיק כל התארים מהי"ת, מיראתם שאם יחייבו לו שום תואר יהיה נוסף על עצמותו, ויתנגד זה אל אמונת אחדותו, וע"כ אמרו, כי הי"ת יודע רק עצמותו לבד, כי ידיעתו זאת ועצמותו, הן דבר אחד, אבל אינו יודע הדברים אשר הם חוצה לו, אך הוא דחה דבריהם אלה, כי הלוא בזה יגרעו מעלת הי"ת ממעלת שאר הנמצאים העלולים ממנו אף לפי דעתם, כי לא לבד המלאכים ובני אדם, כי אם גם כל בע"ח יודעים הרבה ענינים אחרים שחוצ' להם, כמאה"כ "ידע שור קונהו וחמור אבוס בעליו" ואין ספק שהידיעה מעלה והעדרה חסרון, ואיך ניחס חסרון להשלם לבלי תכלית אשר לו ההוד והתפארת, וכל שלמות בעולם וכן אמר הכ' הנוטע אוזן הלא ישמע" וכו' (ועיין מזה למעלה ביאורי דף קמ"ח וקמ"ט), ויש שיחסו לו רק ידיעת הנמצאות הנצחיות וההכרחיות, ר"ל העולם בכללו שהוא נצחי ומוכרח המציאות לפי דעתם באמונת הקדמות, וכללות האפשריות, אבל לא הענינים האישיים המתחדשים בכל יום, ד"מ שידע דרך כלל, כי לא יחדל אביון ועשיר חכם וכסיל, רשע וצדיק מקרב הארץ, אבל לא ידע מי מהאנשים יהיה עשיר או עני רשע או צדיק חכם או כסיל, ויש שיחסו לו כל התוארים העצמותיים, כתואר חי, חכם, יכול, רוצה, אבל לא התארים הנאמרים רק על הפעולות, כמו מטיב, מרחם, חומל ודומיהם, יען כי בעבור אמונתם בקדמות העולם שללו כל פעולה מהי"ת, וע"ז כ' הרב ז"ל, כי אחרי שאנו מאמינים בתורת משה האמיתית שהי"ת חדש העולם מאין, ומנהיגו תמיד, אנו צריכים ליחס לו גם תארי הפעולות כמו בורא יוצר עושה מעמיד ומנהיג כל וכמו חנון ורחום, ארך אפים ורב חסד, ודומיהם מבלי אשר ניחס לו עי"ז הרבוי חלילה, כי כל אלה התארים האלקיים המיוחסים לו המה עם עצמותו ית' יחדיו אחד פשוט, אף כי אצלינו יהיו כל תארינו האנושיים רק דברים נוספים על עצמותנו, כי לא כתארי הי"ת תארינו, כי כרחוק מזרח ממערב רחוקים אלה מאלה גם בכמות גם באיכות, כמו שביאר בזה המורה חי"א פ' נ"ט מאחז"ל בברכות ל'ג ע"ב על שגיון המיחס לבורא תארי בני אדם, "משל למלך ב"ו שהיו לו אלף אלפים דינרי זהב, והיו מקלסין אותו בשל כסף, והלא גנאי הוא לו ? כי כמו שדינרי זהב שונים מדינרי ככף לא לבד במכסת ערכם וכמות מחירם כ"א גם באיכותם, כן גדלה ד"מ חכמת וגבורת הי"ת לא לבד בכמות' מחכמת וגבורת אנוש קרוץ מחומר (כמו שנבדל ד"מ החדר המואר מהרבה נרות בכמות אורו, מהחדר המואר רק מאור נר אחד) כ"א גם במהותה ואיכותה שונה ומתחלפת היא ממנה מאוד, (כמו שנבדל ד"מ החדר המואר מהשמש בבחינת הארתו גם הבדל איכותיי מהחדר המואר רק מאור נר,) והטועה לדמות תארי הי"ת לתארי בני אדם באיכותם, סופו לנפול גם בטעות יותר גדולה להשוותם גם בכמותם, כמאה"כ "ואל מי תדמיוני (באיכות) ואשוה (אח"כ בעיניכם גם בכמות תארי האיש ההוא,) יאמר קדוש", (כי שורש דמה יורה על שווי ב' דברים באיכות אחת, ושורש שוה יורה על השווי בכמות,) ורק למען שמרנו מנפול בטעות זה, הורונו קצת החכמים, כי כל תארי הי"ת צריך שיבנו רק כשוללות ההפך, ד"מ באמרנו שהוא אחד, רצוננו לומר רק שאיננו שנים או יותר, ובאמרנו נמצא ראשון, ר"ל שהוא איננו נעדר, ולא קדמה סיבה להויתו, וע"ז רומז לדעת הרב ז"ל מאה"כ "וראית את אחורי וכו'", כי ידיעת תארי איש המחויבים, על ידם יוכר ויבדל היטב מכל זולתו תקרא ראית פנים כי האיש אשר נראהו בפניו, נכירהו יותר להבדילו מכל זולתו, ממי שנראהו רק מאחוריו, אבל לא רצו להרחיק בזה מהי"ת כל התארים המחייבים, כי באמת ע"י שלילת ההיפך אנו באים להשגת התואר המחויב, כי באמרנו ד"מ שהי"ת אינו מחודש, הלא נמשך מעצמו שהוא קדמון, וכן נבוא תמיד מהידיע' השוללת הנקראת בלשון הכל פה "ראית אחורים" בבחינה מה גם אל הידיעה החיובית שהיא "ראית פנים" ועיין מזה בס' פהעדאן להחכם רמ"ד, כי שם מבואר הדבר יותר באמרו שם (בשינוי לשון ותוספת ביאור ממני) שרק בעבור היותנו קצרים מהשיג תארי הי"ת המחייבים, בהשכלה ראשונה מצד עצמותן, מוכרחים אנו להגיע אל השגת שלימותו ית' רק ע"י שנשיג תחילה מהות נפשנו המשכלת ותאריה הרוחניים, ונשלול ונרחיק אח"כ בדעתנו ממנה כל חסרון העדר ופחיתות הדבוקים בה, רק בעבור היותנו קרוצי חומר, ורק עי"ז אנו באים להשגת הי"ת כפי יכלתנו האנושית, ד"מ אחרי שנעלה על דעתנו תחילה, כי אנחנו בני אדם ברואי הי"ת כולנו כלם ועובדים בבחינת גופנו כבוא עתנו, וגם לכל כחות נפשנו הרוחנית יש קץ ותכלה, נשלול ונרחיק אח"כ החסרון הזה בדעתנו ממושג האלקות ונאמר תחילה רק דרך שלילה שהי"ת הוא בלי ראשית ובלי תכלית, ולכחו אין קץ ותכלה, ומעצמו נמשך כי נדע עי"ז ג"כ אח"כ שהוא נצחי וכל יכול, וכן בהעלות על דעתנו טובנו וצדקתנו האנושית ונראה כי הם חסרי השלמות ורע ועול דבוקים ואחוזים בהם, אחרי כי גם היותר טוב והיותר צדיק בבני אדם ירע ייעול לפעמים לזולתו, נשלול ונרחיק אח"כ החסרון הזה מהי"ת, ונאמר שטובו וצדקתו בלי שום חסרון ופחיתות, כי אם כוללים כל יצוריו בכל המקומות והזמנים יחד, וא"כ נדע שהוא טוב לכל וצדיק בכל דרכיו, באופן שהידיעה השוללת תמיד היא כסולם לעלות ממנה אל הידיעה המחייבת, היוצא מכל זה הוא, כי האדם בטרם נגלה לו אור החכמה האלקית, לא השיג מאומה מתארי הי"ת, ורק אחר שהשפיע עליו מחכמתו ית', החל לדרוש אלקים וליחס לו תארים יקרים הלקוחים מתארי אנוש רק בהרחקת כל חסרון ופחיתות מהם, כ"א בתכלית השלמות בבחינת האיכות והכמות, וע"ז רומז מחז"ל שהחל בו הרב "משל למערה וכו' כי כמו שהים המלא על כל גדותיו אשר לעומקו אין חקר ממלא תחיל' בעלותו על שפתו, את המערה הקטנה הנתונה שם, ואח"כ נראה כאילו שופכת המערה מימיה אל תוך הים, ואילו היא משותפת ומעורבת אתו כן השפיע הי"ת תחילה אור חכמתו על מין האדם כמאה"כ "ואמלא אותם רוח אלקים" "מלא אותם תכמת לב" ואח"כ, יחסו לו ענינים ותארים אנושיים עד שיראה כעין שיתוף בינו ית' ובינם, כמאה"כ "ויאמר ה' אל משה, ויאמר משה אל ה'."
והוא בעיני ענין נפלא וכו', כונתו, כי הפילוסופים אמרו שני דברים, הא' שאין ביכולת בן אדם להשיג הי"ת כמו שאמר החכם "תכלית שנדע הוא שלא נדעהו", והב' כי רק האדם שיש לו השגת החושים הנקראת הכרה, יכיר וידע האישים הפרטים הנרגשים ממנו, אבל הי"ת אשר אין לו גוף ולא חמשה חושים שהם רק משיגי הגוף, אין לו גם הכרה אישית, כי אם ידיעה כללית לדעת רק הסוגים והמינים הכללים ולא האישים הפרטים, (עיין מזה בביאורי למעלה דף ע"ז ע"א ודף קמ"ח ע"ב.) וכאשר נודע ונתברר למרע"ה ביטול דעתם זאת במאמר הי"ת, "ואדעך בשם" המורה על ידיעת הי"ת גם האישים הפרטים והשגחתו עליהם, ערב לבו לגשת אל ה' ולהתפלל אליו שיודיעהו גם את דרכיו להשיג על ידם וגם אמיתתו ית' ויהרוס בזה גם יסוד הפילוסופים השני, החוששים ואומרים שאין זה ביכולת אנוש קרוץ מחומר, וזש"א "ואתה אמרת ידעתיך בשם וכו' הודיעני נא את דרכיך" וכו'.
וזה שמהידוע וכו' תוכן דעת הרב ז"ל, כי לכל נמצא טבעי גשמי מצטרכים ב' דברים, חומר הילי (ר"ל ארבע היסידות לדעת הקדמונים) וצורה (שהיא הרכבת ד' יסודות אלה להיות לאחדים לגשם חמישי מה שהוא עתה), וכן, לכל גשם מלאכותי מצטרכים ג"כ ב' דברים, חומר מיוחד אשר יצטרך לתקנו תחילה למען יהיה ראוי ומוכן לקבל הצורה המלאכותית אשר יש לו עתה, וצורתו המלאכותית, ד"מ השולחן הנעשה מחרש עצים, חמרו העץ הראוי והמתוקן לזה, וצורתו תמונת ותבנית השולחן, ומזה נמשך כי לשני לוחות אבן אשר היו גשמים טבעיים מגדר המחצב, והיו ג"כ חומר מיוחד המוכן ומתוקן תחילה כראוי עד שהי' מרע"ה יכול לפסלם ולתת להם התמונה המרובעת והשיעור המוגבל, היו להם לפ"ז ג"כ ד' ענינים אלה, ב' שיש לכל גשם טבעי, וב' שיש לכל גשם מלאכותי, ומלבד זה היו להם גם עוד ב' ענינים אלקיים, כי עליהם היו כתובים עשרת הדברים מכתב אלקים בתמונת מלות ואותיות גשמיות הנראות לעיני בשר, וכונתם המושכלת הפשוטית והרוחנית הצפונה בקרבם, ולהורות על כל זה אחז"ל, כי אורך ורוחב הלוחות היו ו' טפחים, להורות שמכל צד החזיק משה בב' טפחים, (ר"ל ב' ענינים נעשו ממנו, כי שורש טפח יורה בלה"ק לפעמים על העשיה, כמו "וימיני טפחה שמים") כי הוא הכינם ותקנם עד היותם ראוים למלאכת ואח"כ פסלם, והקב"ה החזיק ב' טפחים, ר"ל הכתיבה הכוללת ב' ענינים, תמונת האותיות הנראית, והכונה הצפונה בקרבם, היתה מעשה ידי עליון בבחינה פרטית ובאופן נסיי באותו מקום וזמן, ר"ל בשעת נתינת התורה, וב' טפחים באמצע יורו על היות ב' ענינים טבעים, ר"ל חמרם וצורתם הראשונה הטבעית, אשר לא נעשו עתה לפי שעה, כ"א בכלל כל הנבראים הטבעיים מאז ומקדם ביום ברוא אלקים ארץ ושמים, כי כל פועל טבעי עפ"י החקים שהטביע ה' בראשית הבריאה הוא ממוצע בין פעולת האדם הפועל בבחירתו עפ"י עזר חקי הטבע, ופעולת הי"ת בדרך נס ומופת הפועל רק על פי רצונו הפשוט, ובעבור שהיה לפ"ז מרע"ה כשותף עם הי"ת במעש' שתי הלוחות זרח עליו אור כבוד הי"ת ושפע אלקים ממרומים, וזש"א חז"ל "ומשם היו קרני ההוד." -
ואומר כי אחר וכו', תוכן דעתו, כי כמו שהשגחת האדם על אשר חוצה לו מכל סביבותיו, היא על שלש מדרגות, כי על רעיו ועמיתיו ישגיח רק לפעמים כאשר תמצא ידו להטיב למו, או להענישם ולהרע למו בראותו אותם עושים עולתה לעשוק עניים ואביונים, ועל קרוביו ואנשי ביתו ומשפחתו ישגיח בהשתדלות והשגחה יתירה, כי מצד אחד יעמול בכל מאמצי כחו להמציא למו מחסורם אשר יחסר למו, ומצד אחר יורם ללכת בדרך הישרה, ובהעותם ללכת ארחות עקלקלות יוכיחם בשבט פשעם, אבל על עניני נפשו, ובמה שמגיע אל עצמו ובשרו ישגיח בהשגחה יותר גדולה מכולן, לקרב כל טוב ומועיל, ולהרחיק כל רע ונזק, כן תהיה גם השגחת הי"ת על יצוריו על שלש מדרגות, כי על שאר כל העמים שהם שבעים אומות לדחז"ל, [לפי מספר ראשי אבותם הראשונים אשר נפרדו מבני נח אחר המבול, (עיין בראשית י׳:א׳) אשר עליו יורה גם מאה"כ "יצב גבולות עמים למספר בני ישראל" ר"ל הבאים מצרימה שהיו שבעים נפש, עיין בחיי על התורה] ישגיח רק בהשגחה כללית. ובראותו חמס וריב בתוכם יענישם על עונם, אף שהנהגתם, הפרטית מסר לדחז"ל לשבעים שרים ומלאכים המשרתים לפניו, ומדרגת השגחתו זאת תקרא בשם ראיה, כמאה"כ "וירא ה' כי רבה רעת האדם" וירד ה' לראות את העיר" וכו', ועל ישראל עם קרובו ובחיריו ישגיח בהשגח' פרטית ויותר מעולה לפנות אליהם בכל עת לתקן עיניהם תמיד, או להענישם בעברם על מצותיו, ומדרגת השגחתו זאת תקרא בשם פנים, כמו "ישא ה' פניו אליך" לטובה, "ונתתי פני באיש ההוא" לרעה ולהענישו, או בפועל פנה הנגזר משם פנים כמו "ופניתי אליכם והרביתי אתכם, ולהורות על הסרת ההשגחה הפרטית הזאת מישראל בעת ילכו עמו קרי והכל סר יחדיו נאלחו, נאמר "והסתרתי פני מהם", ועל יראיו וחסידיו הקרובים אליו מאוד הנאהבים והנעימים לו כאילו היו עצם מעצמותו ית' ישגיח בהשגחה עוד יותר גדולה, כמו שישגיח ד"מ האדם על עניני עצמו, ומדרגת השגחתו זאת תקרא בשם "עין ה' בלשון יחיד, כמאה"כ "הנה עין ה' אל יריאיו" וכו' על דרך משל הלקוח מבני אדם אשר ברצותם להביט ולהשקיף רק על דבר אחד מיוחד בהסתכלות והתבוננות יתירה יעצימו עין אחת ויראו רק באחרת למען יתאחדו כחות כל עורקי ועצבי חוש הראות, ולא יוחלש ג"כ רושם ראית הדבר המיוחד ההוא ע"י ראית העין השנית הדברים האחרים העומדים לעומתו או מסביב לו, וכן אה"כ גם בבני אדם להורות על השגחה עצומה ומופלגת כזאת "ואשימה עיני עליו" בלשון יחיד. וכן "לבבתני באחד מעיניך" וברעיון יקר זה הולך הרב ז"ל ומבאר הרבה כתובים.
ירצה שאין וכו' "החיות הסוגיי' יקרא הרב החיים הארציים אשר בהם משותף האדם עם כל סוג בע"ח, עד שברצותו להבדיל האדם מכל החי אשר על פני האדמה צריכים אנו לומר שהוא "חי מדבר", אפס החיים הרוחניים והאמיתיים, אשר יהיו למנה רק לאדם לבדו יקרא "חיות מיניי" לפי שהוא למנה רק למין האדם לבדו, ר"ל לכל משכיל אמיתי והולך בדרך הישרה אשר בקרבו, הנקרא בעבור זה לפעמים ג"כ בשם "חי" סתם כמאה"כ (קהלת ז׳:ב׳) "והחי יתן אל לבו", (עיון ביאורי למעלה דף קמ"ח) וע"כ אה"כ "כי לא יראני האדם וחי", ר"ל האדם בעודנו מתהלך בארץ שהוא ג"כ בגדר החי כשאר בע"ח רק שהוא מדבר, ונקרא בעבור זה אדם וחי" אבל אחרי הפרדו מגויתו שהוא חמרו ההילאני בעת אשר יקרא רק חי לבדו בבחינה אמיתית יראה תמונת ה' בראיה יותר ברורה בעולם הנצחי מאחז"ל מהעו"הב ששם צדיקים יושבים וכו' ונהנין מזיו השכינה".
או שיאמר וכו', ר"ל או שנוכל לפרש, כי שם חי הוראתו פה בריא, כמו "והביט אל נחש הנחושת וחי" ור"ל כי האדם שהוא בריא בשכלו לא יעלה על דעתו שיוכל לראות הי"ת בעיני בשר אשר לו, ורק איש שוגה ופתי אשר איננו, עוד בריא בשכלו יוכל לחשוב ככה, ובהיותו נדמה בזה לעור אשר לא ראה אור מימיו, ורוצה בכל זאת לשפוט על איכות ומהות האור והמראות השונות הלוא ישחקו לו וילעגו עליו, כי רק דמיון שוא וחזון כזב הטוהו לחשוב ככה, וזה שהצטער עליו ג"כ ישעי' באמרו "אוי לי כי נדמיתי", ר"ל לא לבד כי טמא שפתים אנכי וכו' הסכלתי עוד לחשוב כי את המלך ה' צבאות ראו עיני, אף כי באמת אין זה בגדר האפשרות שעיני בשר יראו הי"ת
כמו שכתב הרב המורה וכו' פרק נ"ט, צ"ל פרק ששים, כי שם הביא למשל ששם א' ידע שיש דבר נמצא בעולם שהוא ספינה אבל לא ידע מה הוא, ואח"כ נודע זה אחר זה לאחר שאינו בע"ח. ולאחר שאינו מגדר המחצב, ולאחר שאינו צמח, ולאחר שאינו מחובר חבור טבעי כי אם מלאכותי, ולאחר שאינו בעלת צורה שטוחה כ"א יש לה בית קבול ולאחר שאינה כדורית ולא חדודית ולאחר שאינה עגולה ולא בעלת צלעות שוות, שכל עוד יוסיף האחרון לדעת יותר מתארי הספינ' השוללים, כן יתקרב יותר אל ידיעת והשגת מושג וציור הספינה כמו שהיא באמת וכן הי' הדבר במשה רבינו ע"ה שבעבור שידע מתארי הי"ת השוללים יותר משאר כל אדם השיג גם מהותו ואמתתו יותר מכל זולתו.
והנה העונות וכו', כוונתו שכמו שאם יושם דבר מה, ד"מ דבש או שמן בכלי וינתן בכף מאזנים אחת, ולעומתו בכף שניה ד"מ אבני משקל ב' ליטרות ויהיו שניהם שוים, לא נוכל בכל זאת להחליט שהשמן משקלו ב' ליטרות, אחרי שגם הכלי אשר הוא בתוכו הכביד משקלו, כן הדבר ד"מ במשקל העונות והזכיות בבחינה מוסרית, כי יצר לב אדם הרע מנעוריו וחומר גופו המסיתו לחטוא בכל עוז, הדומה לכלי כבד ד"מ, מקל חומר ועונש חטאו אבל ערך ומשקל הזכיות לא יוגרע ע"י הכרחת טבע אדם. כי מלבד שלא יכריחהו יצר לבו לעשות הטוב הוא מפתה אותו בהיפך שלא לשמוע בקול תבונתו ונפשו המשכלת אשר תצונו להטיב מעלליו וע"כ בצדק יכריעו הזכיות את העונות, אף כי בהשקפ' ראשונה נדמה שהן שוות ובמאזנים תשאינה יחד.
תוכן דעת הרב ז"ל הוא, כי מחובות האדם לבלתי היות יושב ובטל כי אם להשתמש תמיד בכחות נפשו וגופו כפי יכלתו האנושית, וזאת הוכיח החוקר על ב' אופנים, הא' כי אחרי שגם כל אומן ד"מ מעבד עורות או אורג בגדים יגונה בפי כל ובשם עצל ורפה ידים יקרא, אם איננו חרוץ במלאכתו, אף שהוא רק עבודה פרטית המיוחדת לו, ותכליתה רק בצע כסף אך כי שיגונה האדם בכלל אשר תעודתו עלי ארץ לעבדה ולשמרה אם טומן ידו בצלחת לבלתי עשות מאומה, הב' כי אחרי שכל אחד מאיברי האדם לא יקרא עוד בשמו על צד האמת כאשר יחד מעשות פעולתו, ד"מ עין העור אשר לא תוכל עוד לראות אינו ראוי עוד להקרא בשם עין בבחינה אמיתית כ"א על צד העברה וסיפוק כעין הצלם מעשה ידי אדם, אף כי שאין האדם בכלל עם כל איבריו יחד ראוי להקרא בשם אדם אמיתי, אם מתרפא במלאכתו הוא ובעצלתים חובק את ידיו, אפס אחרי אשר התאמת לנו חובת כל אדם להיות חרוץ במלאכתו, נמשך מעצמו כי חריצותו ראויה ומחויבת שתהי' רק בפעולות היותר יקרות ונבחרות המביאות אותו לתכלית טובה הנרצית, כי הפעול' שאינה מביאה לתכלית טובה פעולת שוא וריק תקרא, והמתעסק בה כיושב ובטל יחשב, ונמשך גם מזה, כי השתדלות האדם ראויה שלא תהי' רק לאסוף קנינים זמניים ומדומים כהון ועושר ורכוש אשר קוניהם לא יאמרו די ולא ישמחו בחלקם, כ"א, תמיד תרבה תשוקתם לאסוף עוד יותר כמאה"כ אוהב כסף לא ישבע כסף", כ"א לקנות הקנינים האמיתיים שהם מעלות ומדות טובות אשר הקונה קצת מהם ישמח ויתענג בחלקו אף שגם הוא יחפוץ וישתוקק לקנות עוד יותר (עיין למעל' שער כ"ד) וע"ז רומז הכ' ששת ימים תעבוד וכו' וביום השביעי שבת שבתון לד"' שהכוונה שפעולתך ומעשיך בששת ימי המעשה יהיו להשגת השלמות באופן שתשמח בשבת בעת אשר תשבות ממלאכתך אחרי השיגך תכלית יקרה, כמו ששבת הי"ת ביום השביעי אחרי ששמח במעשה ידיו אשר כלה, כי רק אז תתענג על ה' ותמצא מרגוע לנפשך בעמלך אשר עמלת בו כל ימי השבוע, ורק מיגיע כפים כזה אה"כ "יגיע כפיך כי תאכל אשריך וטוב לך" ואמרו חז"ל "אשריך בעוה"ז וטוב לך לעוה"ב" ורק באופן זה יהיו כל מעשיך בימי החול נרצים בעיני הי"ת ומסכימים למצותו ופקודתו כמאה"כ אלה הדברים אשר צוה ה' לעשות ששת ימים תעבוד וכו', ואחרי שהראנו הרב ז"ל על איזה אופן ראוי לנו לעבוד עבודתנו בששת ימי המעשה, חקר גם על אופן חובת שביתתני ביום השבת, ועל סיבתה ותכלית' והתועלת היוצאת לנו מזה ואמר כי השביתה ביום השביעי תבחן מב' בחינות, הא' בבחינה האדם השובת, ר"ל שינוח וינפש ביום השבת, והב' בבחינת כל מלאכה שלא תעשה בשבת, ועל הבחינה הראשונה אה"כ וביום השביעי שבת לה' אלקיך" ועל השניה אמר לא תעשה כל מלאכה" והנה תכלית השבית' והמנוחה לאדם ביום השבת היא למען יהי' לו יד ועת ראוי ונכון להתבונן בעיונים אלקיים במציאות הי"ת, וכי הוא הבורא וממציא כל יש מאין, כי ע"י שביתתו זאת יזכור, כי גם הי"ת שבת ביום השביעי מהמציא עוד בריאות חדשות, כ"א נתן יד לחקי הטבע להתנהג מאז והלאה, כל ימי עולם על פי דרכם לבד ורק בזאת תושרש בלבו אמונת החידוש, כי לפי דעת מאמיני הקדמות הלוא אין הבדל בין יום השביעי לשאר הימים, כי לדעתם שבת הי"ת מאז ומקדם מעשות חדשות, ורק חקי הטבע היו הולכים ומתנהגים תמיד בלי חשך, כאז כן עתה, ובזה ביאר הרב ז"ל שאלת השואל לאמור, אחר שהחידוש הוא בפועל איך תהי' השבית' זכר לפועל? באמרו כי על ידי זכרנו והאמיננו, כי שבת ביום השביעי, על כרחנו אנו צריכים להאמין בבריאתו העולם בששת הימים, ותכלית מניעת הנחת עשיית המלאכ' גם מבן ובת, מעבד ואמה היא להזכירנו. כי כמו שנניח ביום השבת כל הנתונים תחת ידינו לשבות ולהנפש בו, ונעשה אותם חפשים מעבודתם, כן נתן לנו הי"ת החופש בהוציאו אותנו ממצרים מבית עבדים לחירות, וע"כ אמר הכ' בדברות הראשונות בבחינה הראשונה "זכור את יום השבת" וכו' המורה על השביתה למען נוכל להשכיל ולהתבונן בדרכי ה' ובאמונת החדוש, והטעם "כי ששת ימים עשה ה' וכו', וינח ביום השביעי" ובדברות אחרונות אמר בבחינה השניה שמור את יום השבת וכו"', המורה על מניעת עשות מלאכה בעצמו או ע"י בן ובת או עבד ואמה, והטעם "וזכרת כי עבד היית במצרים וכו"', ולהורות על חיבור ב' בחינות אלה במצות השבת אמרו חז"ל "שמור וזכור בדיבור אחד נאמרו" ורומז ע"ז גם מאה"כ "אחת דבר אלקים שתים זו שמעתי, והתועלת השניה היוצאת משמירת השבת היא, כי מלבד שביום זה אשר בו נשבות מכל מלאכת עבודה יכול גם המון העם העושים במלאכה כל ימי השבוע לשמוע לימודי ה' חקיו ותורותיו מפי מורי העם ומלמדיו כמאחז"ל "לא נתנו שבתות וימים טובים לישראל, אלא ללמוד בהם תורה" הנה גם זה הוא בעצמו לפי דעת חכמי הקבלה מסוגל יותר משאר הימים, להיות לעזר ולהועיל לכל דורש ומבקש חכמה עד שיהיו לימודיה אשר ילמוד ביום זה מושרשים ועושים רושם יותר בלבו מבשאר הימים, ועוד בה שלישית אשר תגדיל מעלת יום קדוש זה. כי השבת הוא מזכירנו בחיי העולם הנצחי והעונג אשר נתענג שם אחרי אשר נאסוף אל עמנו כי כמו שיתקדש ליל יום השבת רק אחרי עבור ששת ימי המעש', וימי החול הם כאמצעים ביחסם אל יום השבת שהוא התכלית, וראוי להם שיכינו מזון וצידה ליום השביעי כמאמר חז"ל (ביצה ט"ז ע"א) "מחד שבך לשבתך" וכו' כן יהיו שם בארצות החיים המנוחה והנופש האמיתי לנו למנה, רק אחרי כלותינו מלאכתנו ועבודתנו בחיי הבלנו פה עלי ארץ, ומחויבים אנו להכין נפשנו בעוד בחיים חייתנו ולעשות פה את הטוב והישר למען נהיה ראוים להתנחל בארצות החיים ולשבוע שם שובע שמחות, כמאחז"ל "התקן עצמך בפרוזדר כדי שתכנס לטרקלין" [ טרקלין כי כן היה דרכם אז להיות בני הסעוד' מסובים על ג' מטות הגדול באמצע, והשני לו למעלה ממנו, והשלישי לו למטה ממנו (עיין ברכות דף מ"ו ע"ב וברמב"ם רפ"ז מהלכות ברכות.)] וע"כ נקרא בתפלה יום השביעי תכלית מעשה שמים וארץ; כי לא לבד אצלנו בני אדם יהיו כל ששת ימי המעשה וכל עמלינו אשר נעמול בם רק כאמצעים ליום השביעי שהוא התכלית, למען נשבות וננוח בו ממעשנו ומעצבון ידינו, כמו שאמר החוקר כי לא נשבות רק בעבור שנשבות כי אם גם הי"ת יצר עולמו בששת הימים מהאין ליש, רק למען ישבות ביום השביעי, ויחלו בו כל כחות הטבע לפעול כמנהגם ועפ"י דרכם כל ימי העולם, באופן שהשבת הוא התכלית, לכל מעשה שמים וארץ, ונמשך מכל זה כי השבת איננו לבד זכרון לחידוש העולם, כ"א גם אות ודמיון למעשה התורה, יען כי כמו שהשבת תכלית הבריא', כן מעשה התורה תכלית כל מעשה האדם עלי ארץ, והוא גם אות ודמיון לעולם הנצחי הצפון לעושי טוב פה עלי ארץ, וע"ז רומז מאחז"ל אלמלא שמרו ישראל שתי שבתות מיד נגאלין" ר"ל אם יושרשו בקרבם ע"י שמירתם את השבת שני עיקרים הראשונים, ר"ל אמונת החידוש והיות שמירת התורה תכלית חיי האדם, תהיה להם גם השבת השלישי למנה ר"ל גאולת הנפש האמיתיית. לחיים נצחיים שגם עליה רומז השבת, וע"ז רומזים גם דברי המדרש שהחל בו הרב ז"ל, כי כונתו הוא לבאר הכתוב "את שבתותי תשמורו ואת מקדשי תיראו" שר"ל שכל העיקרים המושרשים בלבם ע"י שמירת השבת וכל תועלותיה יושגו ג"כ ע"י מעשה המקדש, וזש"א "אתם עשיתם לי משכן" וכו' הרומז על בנין העולם, והראיתם בזה אמונתכם בחידוש העולם (שברא הי"ת בנדבת לבו כמו שעשו גם הם לכבודו המשכן וכל כליו רק בנדבת לבם) ע"כ תוכלו ג"כ להיות בטוחים שאעשה למענכם באחרית הימים רב טוב וחסד באופן נסיי, (כמו שעשה לאבותנו בהוציאם ממצרים) עד שאברא בעבורכם ולטובתכם שמים וארץ חדשים, (והם ב' הלימודים המושרשים ג"כ ע"י שמירת השבת הנרמזים במלות "זכור ושמור") והאמונה והידיעה הזאת ביכולת הי"ת לשנות הטבע לטוב ולרע, והשגחתו הפרטית על בחיריו, תסבב את האדם לשמור דרכו מחטוא במעשיו, ולהשתדל להיות תמיד נקי כפים וחף מפשע, וזש"א אתם עשיתם כפורת" שהוא לשון כפרה והסרת המעשים הרעים אני אכפר עליכם כל חטאתכם" וכו', ואחרי שישתדל האדם להיות נקי כפים יהי' ראוי יותר ללימוד התורה ונוטה אליה, וזש"א "אתם עשיתם שולחן לפני" המורה על הפנותם כפי היכולת מעסקי העולם והבלי הזמן למען עסוק בלימוד התורה והחכמה האמיתית, לעתיד אני עורך לפניכם שולחן" וכו', להסיר מכם כל דאגה ממחסור ועוני, כ"א אשלים לכם כל צרכיכם, עד שתוכלו להתעסק בקנין התורה והשלמות האמיתית", וזש"א ג"כ "אתם עשיתם לפני מנורה, ואני מאיר לכם" ר"ל אאיר שכלכם באור התורה האמיתית", (וזה התכלית יושג ג"כ משמירת השבת אשר הוא העת הראוי להתבונן בעיונים ולימודים אלקיים) ובעבור עשותכם באופן זה קנין התורה לתכלית אחרון הנבחר מכל, זש"א "אתם עשיתם לפני ארון וכו' ואני אתן לכם לעתיד לבא שכר טוב שאין לו הפסק", ר"ל השכר והאושר הנצחי שהוא התכלית היותר נבחר לכל חיי האדם השלם, ועליו רומז גם השבת בבחינה שלישית כמו שבארנו למעל'.
בתנועות אשר תחת הכמה וכו', ר"ל כי קניני החומר יחשבו רק לפי כמותם כי מעט הכסף והזהב אשר ביד אביון איננו נבדל באיכותו מהכסף והזהב אשר באוצרות המלכים והשרים רק בכמותו שזה מעט וזה הרבה, אפס קניניי הנפש כמדות ומעלות טובות, או חכמות וידיעות, אשר יש לאנשים שונים יבדלו אלה מאלה לא לבד בכמותם כ"א גם באיכותם, כי האיש שיש לו ד"מ מידת הרחמים בכמות יותר גדולה מזולתו תשתנה מדת רחמנותו גם באיכותה ממדת הרחמים של זולתו, וכן כאשר תרבה חכמת איש בכמותה כן תגדל גם באיכות מעלתה. -
אמר כי טוב ההזדמנות וכו' ר"ל כי כאשר ירבה עושר האדם הזמני אשר יזדמן לו לפעמים לפי שעה הוא מפתה לבו ישתדל עוד בקנין שלמות נפשו, ומונע ע"י זה ממנו האושר האמיתי, ואולי איננו ראוי בעבור זה להקרא עוד בשם טוב ההזדמנות, אחרי שמסיר האושר האמיתי מהצדיק, כי כאשר ירום לבבו ושכח דרכי הצדק והמישרים, וחדל להשכיל להטיב: -
אמנם הדבר המהנה וכו', כוותו כי רק על המחשבה הבלתי מבוררת, או משפט השכל התלוי בשיקול דעת האדם יפעלו התפעליות האדם לעקל ולעות משפטו, ד"מ השונא או הכועס מאוד על זולתו יחשוב לו גם תטא קל לעון גדול מנשוא בעת, אשר תעלה חמתו באפו, תחת כי בשפטו בעת אשר תשכך חמתו ירא וישפוט, כי רק משגה או חטא קל חטא נגדו, ובהיפך איש אוהב לרעהו אהבה עזה ישא גם לפשעו הגדול מנשוא, ורק כחטא קל יחשב ובעיניו כמאחז"ל, אהבה מקלקלת השורה, שנאה מקלקלת השורה, כי האוהב, והשונא יחד הם נפעלים ונטית נפשם פועלים על משפט שכלם, ואם גם ישרים ונקיי רוח המה יעותו משפטם, ובכל זאת יחשבו כי רק בצדק וביושר ישפטו ולא יתעו מדרך האמת אבל בבחינת האמת הברור והנודע בשכל כל אדם בריא מצד עצמותו, ד"מ המשפט והמושכל הנודע לכל תוכן ששלוש זויות של כל משולש שוות לשתי זויות נצבות או במה שראה או שמע באזניו בזה לא יחשד כי בעבור הנא' אשר סבב לו אוהבו או עצב שהעציבוהו שונאו ישנה משפטו ויאמר ד"מ שג' זויות משולש אינן שוות לשתי זויות נצבות או שיאמר הפך מה שראה או ששמע, וע"כ פסלה התורה לפי דרש חז"ל שונא או אוהב לדון, אבל לא להעיד בב"ד מה שראה או ששמע, כי כל ישראל בחזקת כשרות, ואינם נחשדים שיעידו שקר הפך מה שראוי או שמעו, אבל בכל זאת נחוש שאהבתם או שנאתם תעור עיני שכלם להצדיק רשע או להרשיע צדיק בעבור נטיית נפשם והתפעליותיהם
ורמז גדול, ר"ל כי מספר שבע שהיא מספר נבחר מאוד כמשאחז"ל בפסיקתא ובילקוט רמז רע"ו, כל השביעיים חביבים" וכו' ע"ש הוא הקף קטן משבעה תנועות הגלגל היומיי ר"ל משבעה ימים, גם במשך כל ז' ימים תשתנה ג"כ צורת הלבנה, כי בז' ימים הראשונים יראה ממנה חצי עגולה, ובז' ימים השניים תראה כולה ובז' ימים שלישים תראה בחצי עגולה פעם שנית ובז' ימי החודש האחרונים היא הולכת הלוך וחסור עד שתתכסה כולה, ושבעה שבועות הוא הקף גדול מז' הקפים של ז' ימים ובעבור היחס וההצטרפות אשר בין הקף קטן זה והקף גדול, יאמר הרב ז"ל, כי מי שישמור השבת סוף ההקף הקטן הזה ומורה בזה שמאמין בחידוש העולם ויכולת הי"ת הנמשכת מזה שיוכל לשלם לעושי טוב או רע, יחויב לקבל עליו העיקר השני לעשות המצות הכתובות בתורה הנתונה לסוף חמישים יום, שהוא תשלום ההקף הגדול משבעה שבועות אחרי החל חרמש בקמה (ועיין מכל זה באריכות בשער ס'),
תוכן דעת הרב ז"ל הוא, כי אחרי שכבר התבאר בשער ט"ו ובשער ל"א (עיין ביאורי בראשית דף ק"כו ודף רמ"ה כי הי"ת מנהיג עולמו בשני מיני הנהגות, הא' טבעית עפ"י חקי הטבע ומהלך הכוכבים במסלותם, והב' נסיית עפ"י השגחת הי"ת לתת לאיש כדרכיו וכפרי מעלליו, ושהנהגה זאת מיוחדת רק לאומה הישראלית, כמאה"כ "ראה נתתי לפניך את החיים ואת הטוב ואת המות ואת הרע" ר"ל שרק אצלך תהי' מנת החיים תלויה באופן נסיי מעשייתך הטוב, כמו המות מעשותך הרע, וע"כ אמר הכתוב ג"כ לישראל, ובחרת בחיים" כי רק חייך ואורך ימיך תלוים לפעמים רק בבחירתך לעשות הטוב המלוה לך ממני, אבל חיי ומות כל שאר העמים תלוים רק מחקי הטבע לבד ד"מ מרבוי או מיעוט לחיות גופם, מטוהר או עיפוש האויר, ושאר מקרים טבעיים כאלה, ואחר שבאר הרב ז"ל ג"כ כבר בשער מ"ח כי החכמ' האלקית כונה במלאכת המשכן וכל כליו, המורים על בנין העולם כלו חלקיו הפרטיים, להאיר עיני ישראל ולהודיעם, שכמו שכבוד ה' מלא את המשכן כן גם העולם כלו משכן כבודו, והוא לבדו סבתו הראשונה, המניעו והמנהיגו בהשגחה פרטית, כי אחרי שהוא בראו וחדשו מאין, יש לו ג"כ הכח והיכולת לשנות חקי הטבע למען שלם להם גמול מעשיהם הרעים והטובים, באופן שהנהגת העולם הנסיית מסורה היא בידיהם, כי לפי מעשיהם אם ייטיבו או ירעו אותם, כן ימוד פעולתם אל חיקם, חושב עתה הרב ז"ל למשפט שאחרי שבפרשתינו זאת יסופר תשלום וכלות מלאכת המשכן, ישלים גם הוא עתה פה ביאור ב' אופני הנהגת העולם האלה ואופני שימושם, ובזאת יחל ויאמר, הנה בהנהגה הטבעית צריכים אנו להתבונן שלשה ענינים הא' כי על פיה יהיו רוב מקרי ופגעי בני אדם הרעים והטובים שוים יחד מבלי הבדל לטובים ולרעים והב' כי רק עי"ז תהי' הבחירה החפשית אפשרית כי אם היו תמיד הטוב והאושר אחוזים ודבוקים רק במעשה הטוב והישר, והנזק וההפסד רק במעשה הרע והעול, הלא היה האדם מוכרח לעשות, הטוב, כי מי זה פתי וחסר דעת אשר יסבב לעצמו ברצון חפשי מקרה ופגע רע, ולא ישתדל בהיפך להטיב גורלו ומנת כוחו עלי ארץ ככל אשר תמצא ידו? (עיין מזה גם ביאורי למעל' בראשית כ' ע"ב ) והג' כי לפעמים יקרה, שהענינים אשר סודרו כבר מהי"ת בתחילת הבריאה, ע"פ מערכת השמים והכוכבים" שיצאו אל הפועל בזמן מה העתיד לבוא, יהיו משכימים ומתאימים יחד עם מעשה בני אדם אשר יעשו בעת ההיא, באופן שישולם על ידם כאשר יצאו אז אל הפועל, גמול מעשיהם אל חיקם כמו שהי' הדבר בראשית ממלכת יויקים שהרעו אז ישראל את מעשיהם, והגיעה העת אשר בו היה נועד מעת ברוא אלקים ארץ ושמים, שיעלה שיא נבוכדנצר מלך בבל למעלה, עד שיכנעו תחתיו ותחת ממשלת בנו ובן בנו לא לבד כל ממלכות הארץ, כי אם גם כל חית השדה, ע"כ השתדל ירמיה הנביא להודיע זאת לישראל, שיכנעו תחת ידו ברצונם החפשי ולא ימרדו בו, אחרי שאיו זכות מעשיהם הטובים גדולה כל כך. עד שיהיו ראוים שתשתנה בעבורם הנהגה הטבעית הזאת, הנוסדת עפ"י מערכת הכוכבים מיום הוסד העולם באופן נסיי לטובתם, ותחת כי השתדלות נביא השקר היתה תמיד להכחיש האמונה בהנהגה הנסיית, והשתדלות נביאי הצדק היתה בהפך לחזק האמונה הזאת, נהפך אז הדבר בימי ירמי', כי נביאי השקר הבטיחו אז את ישראל בכחשיהם כי שלום יהיה להם, והוא השתדל בהפך להודיעם, כי עפ"י ההנהגה הטבעית צריכים הם להביא צואריהם בעול מלך בבל ולהכנע לפניו, אחרי שאינם ראוים עפ"י מעשיהם שתשתנה ההנהגה הטבעית הזאת באופן נסיי לטובתם, ועפי"ז ביאר הרב ז"ל כמה פסוקים בירמי' כ"ז א' עד סוף קאפיטעל כ"ח (עיין בפנים הספר), ובסוף דבריו דחה גם דעת מחשבי הקץ עפ"י מערכת השמים, כי כמו שמעשה בית ישראל הרעים יוכלו לאחר בעבור ענשם הנסיי עפ"י ההשגחה הפרטית את הקץ הנועד עפ"י חקי הטבע וההנהגה הטבעית, כן יוכלו בהיפך בהיטיבם את מעשיהם, למהר ולקרב קץ הגאולה על פי ההנהגה הנסיית אף בטרם יבוא ויגיע מועדו עפ"י הנהגה הטבעית, וזשאחז"ל "שמחשבי הקצים מעכבין את הגאולה" כי לפי דעתם שיחשבו כי הקץ לא יוכל להיות רק בזמן ידוע, ד"מ כאשר יחוברו יחד כמה כוכבים ידועים להתיצב במצב ידוע הראוי והנכון לזה, הלא יאחרו בזה זמן הגאולה לעתים רחוקים, כי מחברת כוכבים כזאת לא תהיה לפעמים כ"א אחרי עבור כמה מאות שנים, תחת כי המאמין האמיתי יחשוב כי בהיטיב ישראל את מעשיהם, ימהר ויחיש הי"ת את גאולתו, אף לפני בוא יום מחברת הכוכבים הידועים הזאת, וחולם בהנהגה השנית הנסיית יש להתבונן ג"כ ב' ענינים הא' כי היא משתמשת בעצם וראשונה אצל האומה הישראלית מקבלי התורה המחויבים ללכת בנתיבותיה ולשמור מצותיה וחקיה, והב' כי לפעמים תמצא ג"כ אצל שאר העמים, וזה על ב' דרכים הא' הוא על המעט ולעתים רחוקים כי כאשר ירבו להשחית דרכם מאוד עלי ארץ, עד שלא יוכל הי"ת עוד להביט אל עמלם, אז תעלה חמתו באפו להענישם בעונש נפלא ונסיי היוצא ממנהג הטבע המורגל, כמו שנראה בהבאתו את מי המבול על הארץ כאשר רבה רעת האדם בארץ, ובמהפכת סדום ועמורה בעת אשר כלם סרו יחדיו נאלחו לפרוע מוסר ולהשחית דרכם עלי ארץ, והב' כאשר יהיה יחס והצטרפות מה ביניהם ובין יראי אלקים האמיתים הראיים להיות מונהגים בהנהגה נסיית, כמו שנראה שברצות ה' לשלח שרה לחפשי מבית פרעה ואבימלך, נגע את בית פרעה ונראה לאבימלך בחלום הלילה ועצר בעד כל רחם לביתו, הכל באופן נסיי היוצא מגדר הטבע הנהוג וע"ז מורה גם מאה"כ "משמים הביט ה' ממכון שבתי השגיח אל כל יושבי הארץ וכו' הנה עין ה' אל יראיו" וכו' שר"ל שהשגחתו הפרטית על כל שאר העמים יושבי הארץ, הוא רק בעבור יראיו אשר ישנם עמהם ביחס והצטרפות, ולטובתם "להציל ממות נפשם" וכו' וכאשר יראו זאת חכמי העמים החושבים כי כל עניני התבל יונהגו רק בהנהגה טבעית, הלא תתבלע חכמתם, כמאה"כ מפיר אותות בדים וכו' משיב חכמים אחור וכו' מקים עצת עבדו וכו' ר"ל בעת אשר יקים ה' דבר עבדו הנביא אשר הגיד בשמו באופן נסיי, יופרו אותות הבדים והקוסמים, ודעת החכמים החוזים בכוכבי' להתבונן מהם ההנהגה הטבעית תסוכל, וע"ז מורים גם דחז"ל "עד שלא הוקם המשכן היתה הנבואה מצויה באומות העולם, כי אז היה העולם נוהג לרוב רק ע"פ מנהג הטבע ומערכת הכוכבים, ורק לעתים רחוקים ומעטים נשתנה לפעמים מנהג הטבע, ע"כ היו החכמים החוזים בכוכבים ויודעים היטב כל תהלוכותיהם יכולים להגיד לפעמים עתידות שיבואו אל העמים והמדינות עפ"י חקי הטבע (על דרך מה שיגידו גם עתה חכמי הטבע והתכונה הרבה דברים שיהיו לעתיד, ד"מ מתי יהיו ליקוי השמש והירח, ולפעמים ג"כ איך תהיה מהות השנה הבאה גשומה או שחונה ? אפס כשהוקש המשכן נסתלקה מהם, כי מאז והלאה שכן כבוד ה' בישראל, והחלה ההנהגה ההשגחית להתנהג לרוב בישראל, ועל ידם גם לפעמים ושאר העמים, אשר באו ביחס אחד והצטרפות עמהם, וע"כ אבדה חכמתם וכשרון נבואתם עפ"י חקי הטבע ועפי"ז תבין גם מאמרם ז"ל "אלו היו אומות העולם יודעים מה אוהל מועד יפה להם" וכו' (עיין בפנים הספר) כי בתחילה כאשר היו רואים דבר יוצא חוץ לגדר הטבע הנהוג היו חרדים ומתבהלים מאוד, וזש"א "היו העולם שומעין את קול הדיבור ונתרזין" וכו' אבל משהוקם המשכן הורגלו לראות בישראל הרבה אותות ומופתים כאלה היוצאים ממנהג הטבע, וסרה עי"ז גם חרדתם ויראתם הראשונה, כי כן נוסד בטבע כל אדם שתוחלש התפעליות חרדתו מפני דבר נורא ואיום ע"י הרגלו התמידי בו, כמו שיוחלש ע"י ההרגל כל הרגש והתפעליות נפש האדם (עיין מזה בפתיחות ספר מאור עינים ד"ה הנה מודעת וכו', [וכן כתב גם החכם הרומי באחת ממליציתיו בבחינת הרגשת והתפעלות החמלה, כי גם האיש היותר רחמן וחומל על זולתו מתולדתו, יוחלש בקרבו הרגש הרחמנית והתפעליות החמל' ע"י ראותו למרבה חמש וריב, עושק דלים וריצוץ אביונים, שפיכת דם נקי ושאר רעות כאלה לנגד עיניו תמיד, כי ע"י ההרגל התמידי בדבר מה תוחלש התפעליות הנפש המסובבת על ידו, אשר על כן בפשע ארץ ורבות עושק וחמש בתוכה, לא לבד כי יהרגו נקיים על לא חמם בכפם, עוד רעה חולה תצא מזה כי תאבד עי"ז גם מדת החמלה והרחמנות מלב בני אדם יושבי הארץ ההיא עכ"ל (ואפשר שע"ז רומז גם דברי הנביא (ישעיהו נ״ז:א׳) "כי מפני הרעה נאסף הצדיק" ר"ל מפני הרעה התמידית אשר תהיה בארץ, חדלו כל מדות והתפעליות טובות בבני אדם, יען כי הורגלו רק בראיית, עמל ואון, ועי"ז נאסף, ר"ל חדל להיות איש צדיק בארץ.)] אח"כ יאמר הרב ז"ל כי אף שהשגחת הי"ת הפרטית והנהגתו הנסיית על פיה היתה מצויה בעצם וראשונה בכלל האומה הישראלית, בכל זאת כמו שהשגחת מלך או שר על עמו ועבדיו הנתונים תחתיו ושרים למשמעתו, משתנה ומתחלפת ברב ובמעט, לפי השתנות והתחלפות כל אחד ואחד מהם בבחינת אמונתו ושמורת פקודי המלך, כן היו ג"כ מדרגת ההשגחה האלקית מתחלפות בישראל, לפי התחלפות מדרגות האישים הפרטים, בבחינת הכרתם את הי"ת, ואהבתם אותו לדבקה בו ולשמור חקיו ומצותיו, ובכלל יש בענין זה לדעת הרב ז"ל ג' מדרגות, כי יש אשר ידע רק כי יש אלקים שופטים בארץ, והוא בא רק לחסות תחת כנפיו, מבלי שישתדל גם בעבודתו ואהבתו, ונדמה בזה לבן כפר היודע רק כי יש מלך בארצו המושל עליה ומנהיג איתה מבלי אשר יחוש לדעת מהותו, ואיפה הוא ? ואיש כזה ראוי רק שתצילהו ההשגחה האלקית שלא יספה בתוך שאר העם, ולא ידחה עליו רעתם. ויש איש אשר ישתדל לדרוש את אלקיו, אבל אין ביכלתו להשיג אותו, אף כי שיבוא חדריו ודומה לבן עיר ממלכה אשר ידע מקום מושב המלך, ובכל זאת לא יערב לבו לבית אל ביתי, יהיא מסתפק להפיק רצונו וכל מאויו רק ע"י פקידי המלך ומשרתיו, ואיש כזה ראוי כבר למדרגת השגחת אלקים היותר גדלה, והיא לעשות לו נסים נסתרים אשר לא יראו לעיני כל, יען כי לא יצטרך להם שינוי מנהג הטבע, ד"מ כאשר ילשינו עליו אל המלך ושריו ויבקשו תואנה לו להדיח עליו רעה. יטה ה' לבם לטובה עליו, עד שלא תבואהו הרעה אשר חשבו להשיב עליו, אבל אינו ראוי עוד שיצילהו הי"ת גם ע"י שינוי חקי הטבע, להצילו ד"מ משני כפירים ומתלעות לבוא, או מכבשן אש בנפלו לתוכו, כאשר נצולו דניאל וחבריו ואברהם, ויש אשר בכל לבבו ובכל נפשו יאמר לה' אני, וישתדל לעבוד עבודתו בכל מאמצי כחו, והוא כבן בית למלך שמכירו ויודע מהותו היטב מאוד, ועושה תמיד רצונו ומלאכתו באמונה, והמלך גם הוא חפץ בעבור זה ביקרו, וינשאהו ויגדלהו למעלה ראש, ולפעמים יעשה זאת גם בדרך ואופן היוצא מחקי המלכות ונימוסיה, ד"מ אם יתנהו לראש וישימהו לשר ונגיד על כל זולתו, בטרם ישמר תחינה משמרת פקודות החרות, כי כפי המנהג הנודע יעלה על כל פקיד ושר המלך רק לאט לאט ממעל' למעל' אחרת, והאיש הזה יען כי המלך חפץ ביקרו, יושם בתור המעלה הגבוהה, גם בטרם יציג רגלו תחילה על מדרגות המעל' התחתונות, וכן בבוא אליו פגע או אסון יצילהו לפעמים גם באופן בלתי נהוג ומתנגד לנימוסי המלכות, וכן איש ירא ה' אמיתי כזה בבחינת יחסו אל אלקיו, כי לא לבד שתהיה אהבתו נפלאת לו יותר מכל זולתו, כי אם גם בבוא עליו צרה ומצוקה ישדד בעבורו מנהג הטבע ומערכת הכוכבים להצילו מכל רע באופן נסיי הנראה לכל, ובדברים אלה מבאר הרב ז"ל והולך דברי המשורר (תהלים צ"א) כי אחרי שהתפלל משה בסוף הפרש' הקדומ', ככלותו את מלאכת המשכן הרומזת על בנין העולם והנהגתו הנסיית עפ"י ה' במאמר "ויהי נועם ה' עלינו וכו' שר"ל שיהי' נועם השגחת ה' עלינו, הציג לפנינו במזמור הבא אחריו ג' מחלקות בני אדם אשר עליהם ישגיח הי"ת בהשגחתו הפרטית במדרגות שונות, כי על בעלי המחלק' הראשונה אמר "יושב בסתר עליון וכו' כי הוא יצילך מפח יקוש, יפול מצדך אלף" וכו' ר"ל בעת שיענשו הרשעים ע"י דבר הוות ושאר מקרי הזמן הרעים, אשר ינוגעו בהם בני אדם לפעמים, ינצל הוא מהם, כלוט ששלחו הי"ת מתוך ההפכה, ועל בעל המחלקה השניה אמר "כי אתה ה' מחסי וכו' לא תאונה אליך רעה וכו' כי מלאכיו יצוה לך וכו' על שחל ופתן תדרוך וכו" ר"ל גם ע"י שינוי חקי הטבע תנצל מהרעה, בהיותך במעלת בעל כמדרגה השניה, ומבעל המדרגה השלישית אמר "כי בי חשק ואפלטהו אשגבהו כי ידע שמי" ר"ל כי בהיותו קרוב אלי עד שידע שמי אחלצהו ואכבדהו אני בעצמי, באופן שהצלתי תהי' גם נגד חקי הטבע, ובזאת יכובד על פני כל, אשר יכירו וידעו בזה, כי השגחתי הפרטית נפלאת לו במדרגה היותר עליונה, אפס לא רבים יזכו למדרגה יקרה זאת, ואך מעטים המה אשר בעבורם תהיה הנהגה נסיית כזאת ובזה יש הבדל בין ההנהגה הטבעיית לנסיית, כי בהנהגת העולם הטבעית, יוכלו הרבים לפעול תמיד יותר ממה שיפעול אחד, ד"מ אם צמד שדה אחד יעשה עשרה כורים לשנה, יעשו עשרה צמדי שדה מאה כורים אם הם שוים רק באיכותם ומהות שמנם ודשנם, וכן אם יחרוש אכר אחד בבקרים מאה אמות שדה בכל יום, תהיה חרישת עשרה אכרים הדומים אליו בכח וחריצות, אלף אמות, ואם גם חלשים הם ממנו, בכל זאת בעבור רבוים יפעלו יותר ממנו, אבל בהנהגה נסיית אינו כן, כי האות והמופת אשר יעשה לפעמים לשלם אחד מני אלף, לא יעשה לכולמו גם יחד, אם אינם שלמים וראוים להנהגה נסיית כמוהו, כמו שראינו שקול ה' המדבר מהר סיני לא יכלו לסבול כל ישראל גם יחד, כמאה"כ אם יוספים אנחנו לשמוע את קול ה' עוד ומתנו" ומשה לבדו נגש אל הערפל לשמוע דברי אלקים חיים, וגם מתוך אוהל מועד יחד רק אליו לבדו הדיבור, כמו שהעיר ע"ז המדרש שהביא הרב ז"ל "בנוהג שבעולם משאוי שהיא קשה לאחד נוח לשנים" וכו' (עיין בפנים הספר) גם מאה"כ "לא מרובכם מכל העמים חשק ה' בכם וכו' כי אתם המעט" רומז ע"ז, ר"ל אף ששאר העמים רבים מכם בבחינת כמותם ומספרם, בכל זאת נוהגת ההנהגה הנסיית רק בכם, אף שאתם המעט במספר, אם רק תלכו בדרכי אבותיכם הישרים להוות שלמים בבחינת מהותכם ואיכותכם הפנימית כמוהם, וע"ז מורה גם מאה"כ "וצדיק יסוד עולם" ר"ל כי לפעמים תסבב ותוסד הנהנת העולם הנסיית, רק ע"י צדיק אחד שלם לבדו, ועפ"ז ביאר הרב ז"ל גם המדרש שהחל בו באמרו, שאף שמלאכת המשכן וכל כליו עשו רק שאר כל חכמי לב בעם, בכל זאת הקמת המשכן אשר על ידה החלה מאז והלאה ההנהגה ההשגחיית האלקית להיות מצויה בישראל, לא היתה יכולה להעשות רק ע"י משה לבדו, שהיה בחיר הנביאים וכל בני אדם זולתו, בבחינת שלימותו הנפשית, ע"כ כמו שבבריאת השמים והארץ וכל אשר בהם, אף שכבר כלו להיות בששת ימי הבריאה, לא יכלו לפעול פעולותיהם עד שנתן הי"ת הכח בכללם, לפעול פעולתם מאז והלאה ע"פי חקי הטבע (עייין ביאורי למעלה בראשית דף ל"ז ע"א) אשר ע"כ נמצא כי אחרי שאה"כ תחלה "ויהי ערב ויהי בקר יום הששי ויכולו השמים" להורות שהיו כבר שלמים, ומלאכתם תמה בסוף יום ששי אמר אח"כ "ויכל אלקים ביום השביעי" שרק הוא בעצמו ית' ולא זולתו, הי' יכול לתת להם ההשלמ' המוחלטת, והיא לפעול פעולתם ולהנהיג מנהגם הטבעי מעתה ועד עולם, כן גם במלאכת המשכן וכל כליו הרומזים על בנין העולם (כאשר יורה על זה גם שיווי הלשונות והמאמרים שנאמרו בשניהם, כמו שהעיר ע"ז המדרש (עיין בפנים הספר)"אמר ר"י בר יוסי וכו'") אף שכילוה חכמי לב עושי המלאכה לבדם, כמו שנאמר "ותכל כל עבודת הקודש" הוצרכו בכל זאת להביא הכל אח"כ אל משה, ורק הוא היה יכול להקימו, וזש"א "התחילו טוענין ולא היה עומד וכו' כיון שראה משה כך מיד שרתה השכינה עליו והקימו וכו'.
ירצה וכו' כונתו, כי הנה בהשקפ' ראשונ' נמצא סתיר' בדברי הנביאים, כי כתוב אחד אומר "אשר ידבר הנביא בשם ה' ולא יהיה וכו' הוא הדבר אשר לא דברו ה' וכו'" (דברים י״ח:כ״ב) שממנו נראה שהי"ת לא ישוב מדבריו לעולם בין לטובה בין לרעה, וע"כ כאשר לא יבוא מה שידבר הנביא בשמו, יודע כי הוא נביא שקר, וכתוב אחד אומר (ירמיהו י״ח:ט׳-י׳) "רגע אדבר וכו' ורגע אדבר וכו' לבנות ולנטוע ועשה הרע בעיני וכו' ונחמתי על הטובה וכו'" שממנו נראה שגם על הרע גם על הטוב ינחה לפעמים הי"ת, ומדברי הכתוב השלישי (ירמי' כ"ח) שהביא הרב ז"ל נראה, שאם לא יבוא דבר הנביא שנבא לרעה לא יודע שהנביא דבר שקר, כי אולי נחם ה' על הרעה אשר דבר, אבל הנביא אשר ינבא לשלום ולא יבוא דברו הוא נביא שקר, ולבאר כל זאת יאמר הרב ז"ל פה בקוצר, ובשער צ"ו באריכות יותר, כי כאשר ישארו האנשים אשר עליהם נבא הנביא הטוב או הרע במתכונתם הראשונה בבחינת הנהגתם המוסרית, מבלי היטב או הרע מעשיהם יותר מבראשונה כאשר נבא הנביא עליהם, אז הוא בהכרח שאם דבר ה' בפיהו אמת הוא, צריך לבוא עליהם גם הטוב גם הרע ככל אשר דבר, ואם לא יבוא דברו אז יודע כי שקר דבר ואין בפיהו נכונה, וע"ז רומז מאה"כ דברים י״ח:כ״א-כ״ב, אפס אם שנו מעשיהם והיטיבו דרכיהם אחרי שמעם דברי הנביא אז ינחם ה' על הרעה וישוב ממנו, כמו שבהיפך אם הרעו מעשיהם מבראשונה, אז ישוב ה' מהטוב אשר דבר עליהם וירע למו, כמאה"כ בירמיה י"ח "רגע אדבר וכו' ורגע אדבר וכו'" אפס בבוא שני נביאים יחד, והאחד מהם ינבא בשם ה' כי על פי ההנהגה הטבעית ומערכת השמים, עתיד הרע לבוא על עם או אנשים ידועים אם לא ייטיבו דרכם, וכונתו הטובה היא לסבב בזה כי תהפך הרעה המעותדת להם על פי ההנהגה הטבעית לטובה ע"י ההשגחה האישית, אם ישובו ממעליהם הרעים וייטיבו מעשיהם, והנביא השני יכחיש דברו ויאמר, שאף אם ישארו העם על מתכונתם המוסרית כמו שהם עתה מבני היטב דרכם, לא תבואם רעה הטבעית, כי זכותם ונקיון כפם הנוחכים יספיקו לבד לשנות חוקי הטבע לטובתם באופן נסיי, אז רק כאשר לא, תבוא הטובה ההיא, יודע כי שקר נבא הנביא השני, אפס כאשר ייטיבו דרכם ולא תבוא הרעה הטבעית אשר יעד להם הנביא הראשון לא יודע כי שקר נבא אחרי שהוא בעצמו נבא להם רעתם רק על תנאי אם לא ישובו, ומגמתו היתה רק שייטיבו דרכם וייטב למו, דזה היה ענין ירמי' שנבא לרעה, וחנני' שנבא לטובה, וזש"א ירמי' אליו "אך שמע נא חנני' וכו'" (עיין בפנים הספר).
והכונה (עיון ביאורי למעלה בראשית דף ק"ט) ותוכן דעתו פה הוא שאף שלפי חקי הטבע ימשול תמיד העז והחזק בחלש ורפה ידים, בכל זאת יסד ה' בטבע בעבור צדקו וטובו, כי כל הנמצאים התחתונים במעלה, יהיו נכנעים תחת יד המעולה מהם, בבחינה מוסרית, אף שהוא חלש מהם בבחינת גבורתו הגופנית, כמו שנראה שהאדם החלש יכבוש בכל זאת בשכלו ובחכמתו אשר נתן לו הי"ת את כל שאר בע"ח החזקים ממנו תחת ידו, ויכריח לעבוד עבודתו, ולעשות מלאכתו, כמו שנאמר "ומוראכם וחתכם יהיה על כל חית השדה, אפס כל זה רק בלכתו בדרך הישרה כי אם יטה עקלקלותיו תאבד מעלתו, ולא יהיה עוד לאדון, כי אם לבז ולמשיסה ולמאכל לכל חית הארץ, וישראל אשר הם סגולה מכל העמים נתנם ה' לעליון על כל גויי הארצות בבחינתם המוסרית, וכל עוד שמרו דרכם מחטוא נאמר מהם "לא יתיצב איש בפניכם" ר"ל אף אם הוא חזק ועצום מכם, כי כן יחייב משפט הצדק שהנקלה יכנע תמיד לנכבד, ואת הרב במעלתו יעבוד צעיר, וע"כ אחרי שזכר המשורר (תהלים צ"ח) מה שיעשה הי"ת בהנהגתו ההשגחיית והנסיית לטובת ישראל לעיני כל העמים, אמר "ישפוט תבל בצדק ולאומים במישרים" ר"ל כי בזאת יעשה רק מה שיחייב המשפט והצדק.
בחודש השביעי למנין הבריאה ר"ל חודש ניסן, כי כמו שתשרי הוא החודש השביעי לחשבון השנה מניסן, מועד צאתם ממצרים, כן חודש ניסן הוא החודש השביעי לתשרי שבו נברא העולם לדעת ר"א, - (בר"ה דף י' ע"ב).
ובהגעלת הכלים וכו' כונתו כי כמו שיש בהגעלת כלי איסור, או כלי חמץ ד' מדרגות, כי אשר ישתמש בהם רק בצונן הכשרו בהדחה ושטיפה, ואשר תשמישו בחמין, צריך הגעלה בחמין, ומה שתשמישו באש בלי אמצעית המים, כשפוד הכשרו ע"י ליבון וביאה באש, וכלי חרס אשר חלקיו רפים, אשר ע"כ נדבק בלעו בו ולא יצא לחוץ גם ע"י חמין או ביאה באש אין לו תקנה כי אם בשבירה, כן יש גם בעושי עבירה ארבעה חלוקי כפרה שהיה ר' ישמעאל דורש (יומא פ"ו ע"א) והיותר גרוע מכולם הוא מי שיש בידו חילול השם, אשר לא יכופר עונו עד אשר ימות, ונדמה בזה לכלי חרס אשר לא יטהר, ואין לו תקנה רק בהשחתתו ע"י שבירה, וזה שקונן הנביא על השחתת מדות בני ציון בימיו, עד שכמעט לא הית' תרופ' למכתם בבחינ' מוסרית, באמרו "בבכי ציון היקרים איכה נחשבו לנבלי חרש" וכו'.
והנה מהיום וכו' תוכן כונתו שאחרי היות חג הפסח מועד צאתנו ממצרים, אשר נחוג בחודש האביב, עת יתחדש הטבע כנשר נעוריו, והאדמה תצא מרחם החורף והסתיו, והעמקים יעטפו פרחי נועם, אות וסימן, לילדות ושחרות האדם, ע"כ יזכירוני המצות שנצטוינו בו גם החובות המוטלות עלינו בראשית ימי חיינו, אחרי צאתנו מקרוב מבטן אמנו לאור תבל, עת ינצו פרחי שכלנו, ורוח המדע תחל לפעמנו, כי כמו שיובדקו לפני התקדש חג הפסח כל הבתים, ויבוער כל חמץ מהם, והכלים יוגעלו, והחטים ישמרו ויוטחנו, והעיסות נילושות בשמירה הכל לשם מצוה כן חובה עלינו להשיר גם מלבנו סיג וחלאת המדות הפחותות הדומות לשאור ומחמצת, ולהשתדל בהיפך לתקן ולהכין כל תכונות נפשנו בשמירה מעולה על צד היותר טוב, ואח"כ נצטוינו לספור שבעה שבועות, מה שמעורר אותנו להסתכל ולהתבונן תמיד על מהות ואיכות ימי חיינו שהם בהרבה בני אדם רק שבעה שבועות שנים, ואחרי כלות ספירת שבעה שבועות, הרומזים גם על בריאת הטבע, והתחלת הנהגתה על פי חקים ידועים בשבעה ימים, נחוג יום החמשים יום מתן תורתנו, אשר בו החלה ההנהגה ההשגחית לבני ישראל, להטיב למו בעת שמרם מצות התורה, ולהרע למו כאשר יעברו על חקיה (עיין בביאורי בראשית דף צ"ב) עד שמאז והלאה יש ג' מיני הנהגות בעולם לפי שינוי מעלת ומדרגת בני אדם המונהגים, כי המון כל העמים בכלל מונהגים מהי"ת רק על פי מנהג הטבע וחוקיה, ואותה יקרא המשורר "אמת ה'," וממנה אמר "ועד שחקים אמתך" והשרידים אשר הוא קורא, והם העושים רצונו לשמה, מונהגים תמיד רק בהשגחה אלהית פרטית, ובהנהגה נסיית אשר ממנה אה"כ "כי גדול מעל שמים חסדך" והבינונים העומדים בתוך בבחינת מעלתם המוסרית, גם הנהגתם משותפת בין הנהגה הטבעית והנסיית, וממנה נאמר "כי גדול עד שמים חסדך," ואחרי עבור כל ימי הקציר אשר בהם נאסוף לאחדים תבואת הארץ ופרי מעשינו בכל שנה ושנה, הוקבע אלינו חג האסיף אשר הוא אות וסימן לקץ ואחרית ימינו וזמן אסיפתנו אל אבותינו אחרי כלות חיי הבלנו עלי ארץ, והוא ג"כ שבעה ימים אשר בהם חובה עלינו לשבת בסוכה בדירת עראי, מה שיזכור אותנו כי גם שבתנו עלי ארץ בשבעה שבועות שנותינו היא רק ישיבת עראי כאורח נטה ללון, ואך יצא יצא חג הסוכות, הנה ימי הקור והחורף דמות זמן מיתתנו לפנינו.
וזה כי הוקבעו, ר"ל יען כי במות איש שלם ירגישו הנשארים חסרונו בג' בחינות, כי הוא הורם דעה אמיתית בחכמת התורה ומושכליה, להקנותם שלימות נפשית, גם הוא הורם תיקון המדות ואופן הנהגם עם זולתם לסבב אשרם המדיני, והורם ג"כ אופן הנהגת ביתם, ואיך ימציאו למו כל מחסוריהם ההכרחיים, ובמותו יאבדו כל אלה מהם, ע"כ הוקבעו שלשה ימים לבכי שהוא סימן העצב היותר גדול בעבור חסרון לימוד התורה, ושבעה למספד, עת אשר בהם חובה לאבל להיות כלוא בביתו ולבלתי צאת החוצה להתערב בחברת רעיו, להורות בזה עצבונו על חסרון מורהו הנהגתו בחברה האנושית. ושלשים לאיסור גיהוץ ותספורת, שהן כולם הנאות גופניות, ובמניעתן יוזכר בחסרון האיש אשר הורהו האופן איך ימציא לו מחסוריו והנאותיו הגופניות.
בעוד שיתחלפו וכו' ר"ל כוונת ר' יוסי בר"ח היא, כי עתה בעוד לא שלם עם ישראל במדותיו ותכונות נפשו, ויש מהם מטיבים ויש מהם מריעים דרכם ופעולותיהם, יתחלפו גם מקריהם הבאים עליהם לפי גמול מעשיהם הטובים או הרעים וע"כ יצטרכו רק קצתם לברך הטוב והמטיב על הבשורות הטובות וקצתם יוכרחו לברך דיין האמת על הרעות, אפס לעה"ב ר"ל לעתיד באחרית הימים בעת ישיב ה' שבות עמו יהיו כלם מטיבים דרכיהם ובעבור זה יהיו גם כל מקריהם רק טובים אשר יתנו תודתם עליהם בברכת הטוב והמיטיב, וזש"א ר' יוסי וכו' בבחינת הבדל שלימות המדות ויושר המעשים בין אנשי דורנו לדור הנולד כי יבוא באחרית הימים, אמר ר"י אמר שמואל בבחינת שלמות ההשגה כי עתה תקצר יד חכמינו המעיינים האלהיים להשיג מהותו וע"כ נקרא שם הויה המורה על מהות הי"ת רק בשם אדנות להורות שרק על פי פעלו שהוא אדון כל נשיגנו עתה. אבל השגת מהותו נעלמת ומכוסה היא עתה ממנו אבל לעתיד תראה החכמה ודעת אלהים בארץ עד שישיגוהו גם השגה מהותית.
שהוא כפל גובה השמים על הארץ, הנה ידוע שבכל עיגול המרחק אשר בין נקודת קו הסובב המזרחית לנקודתו המערבית לעומתה שהוא קוטר שלם, כפול מהמרחק אשר בין המרכז לנקודה המזרחית או המערבית ההיא שהוא רק חצי קוטר, כאשר יבין כל רואה תבנית עיגול ומרכבו כזה מזרח? מערב, ואחרי היות הארץ באמצע הגלגלים שהם השמים לדעת הקדמונים (עיין מכל זה מבוא לשער ל"א) בצדק יאמר הרב לפ"ז כי המרחק שבין מזרח למערב שהוא כל קוטר העיגול, הוא כפול מהמרחק שהוא מהשמים לארץ שהוא רק חצי קוטר מהמרכז אל הקו הסובב.
וזה שמהידוע וכו' כונתו שאף שבאמת שוה מרחק המזרח ממערב אל מרחק מערב ממזרח, וכמו שבקו ישר א-ב שוה מרחק א מב' למרחק ב מא', בכל זאת אחרי שכל מרחק מקום אחד מזולתו אם רב הוא עד לא נוכל למדדו בחבל או בקנה המידה, יומדד רק בדעתנו באמצעות גודל או קוטן משך זמן התנועה אשר יצטרך לבוא ממקום זה לזולתו, אשר ע"כ ברצות הכ' להודיענו גודל מרחק חורב מקדש ברנע אמר רק "אחד עשר יום מחורב וכו' עד קדש ברנע" הלא נמשך מזה שאחרי שלתנועת הגלגל היומי עם כל הכוכבים והגלגלים שתחתיו ממזרח למערב לא יצטרך רק י"ב שעות בכל יום, תחת כי לתנועת גלגל כל אחד ואחד מכוכבי לכת ממערב למזרח יצטרך זמן יותר רב (כמו שמבואר כל זה במבוא לשער ל"א עיין שם) עיייכ נראה לבו בהשקפה ראשונה כי מרחק מזרח ממערב יותר רחוק ממה שרחוק המערב ממזרח אשר ע"כ יצטרך זמן גדול להתנועע ממערב למזרח, ממה שיצטרך להתנועע ממזרח למערב, וע"כ להפליג הרחקת הי"ת הפשעים ממנו אמר "כרחוק מזרח ממערב הרחיק ממנו" וכו' ולא בהפך "כרחוק מערב ממזרח וכו'," והורנו גם בזה כי כמו שישתנה לפ"ז מרחק מזרח ממערב לכל כוכב וכוכב מכוכבי לכת לפי איחור או מהירת תנועתו זאת ממערב למזרח: עד שהוא ד"מ ללבנה רק מהלך כ"ט יום י"ב שעות ותשצ"ג חלקים, ולשבתאי מהלך קרוב לשלשים שנה (עיין מכל זה במבוא לשער ל"א) ובבחינת גלגל המזלות המתנועע ג"כ לדעת החכמים לאט לאט באויר הרקיע ממערב למזרח הוא מהלך ל"ו אלף שנים, כי רק במשך זמן רב זה ישלים תנועתו זאת, כן ישתנה גם מרחק הפשעים בעזר הי"ת ממנו לפי מדרגת ושלימות כל איש ואיש ממנו: כי אחרי שרק הבא לטהר מסייעין אותו מן השמים, א"כ נמשך מזה שרק לפי ערך השתדלות כל איש ואיש להיטיב דרכו ולהתרחקמכל און ומרמה, כן יעזרהו ה' לבצע מזמתו זאת להרחיק פשעיו ממנו, ולכפר על עונו.
אמנם המלאכים, כונתו כי הברואים כלם יחלקו לשלש מחלקות, האחת כוללת המלאכים אשר עליהם יושפע השפע האלהי בלי אמצעי, והם ישקיפו ויתבוננו בעיונם תמיד רק על סבתם הראשונה שהיא הי"ת ומכל זולתו יעלימו עיניהם, וכל מה שעושים בפעולותיהם להניע הגלגלים עושים רק למען שמוע בקול ה' המצוה זאת למו כמא"הכ "עושי דברו לשמוע בקול דברו" והשני' כוללת כל צבא השמים ר"ל הגלגלים והכוכבים אשר ברוח (שכלם המתנוסס בקרבם לדעת הקדמונים) ישקיפו רק על המלאכים המניעים אותם אשר הם במדרגת מעלתם גבוהים עליהם, אך למטה על הברואים השפלים אשר מתחת להם בארץ לא יביטו ולא ישימו עיונם, והם עושים פעולתם רק בכח השכלים המניעים אותם, למען הפיק רצון הי"ת הנודע למו רק באמצעות השכלים המניעים אותם, וזה שקרא אותם הכ' "משרתיו עושי רצונו" לא עושי דברו (כי שם "דבר בעפעהל" יורה לדעת הרב ז"ל על המצוה והפקודה אשר תנתן בלי אמצעי, "ורצון", יאמר גם על הנודע רק ע"י אמצעי) והמחלקה השלישית כוללת הברואים השפלים ר"ל בני אדם המשכילים והמתבוננים בדרכי ה' אשר יעבור עיונם בכל העולמות ועיני בחינת שכלם משוטטות ברחבי הבריאה כלה, גם במקהלות הנמצאים התחתונים אשר המה בתוכם, גם בקהל צבא השמים והשכלים הנבדלים המניעים אותם וגבוהים עליהם, ככל אשר תמצא יד שכלם האנושי לחקור ולהתבונן בעודנו לוטה בשמלת הגויה והחומר, ומהם א"הכ "ברכו ה' כל מעשיו בכל מקומות ממשלתו וכו'."
וזה כי הוא וכו' ר"ל כי החכמים השלימים באומתנו הישראלית מבינים חכמת התורה בכל פרטי חלקיה, והיא מאירה שכלם לאור באור החיים ותורה להם את הדרך אשר ילכו בה לטוב להם כל הימים, כמא"הכ "ותורה אור" אפס זולתם מקהל ישראל, ר"ל המון העם אשר בעבור קוצר שכלם ותבונתם ומיעוט לימודם לא יבינו עניני התורה על נכון, הם שומרים ומיקרים אותה רק בעבור שהיא מורשה למו מאבותיהם, כאיש אשר יאהב נחלת אבותיו ותהי לו לסגולה ולמחמד עיניו כל ימי חייו. וע"ז מורה הכ' "תורה צוה לנו משה" (ר"ל לנו השרידים בעם צוה משה תורה בבחינה אמיתית, כי אנחנו מבינים סודותיה) "מורשה קהלת יעקב" אך לזולתנו מהמון העם היא רק נחלה הבאה להם בתורת ירושה, ובכל זאת כאשר ישמרו מצותיה וחקותיה תהיה גם משכרתם שלימה מעם ה' אלהי ישראל אף שלא יוכלו לבא בעיונם אל הקודש פנימה להבין גם סודותיה.
מצורף וכו' מה שהוא על הדרך העיוני קשה ורחוק מאוד, כמו שהוא קשה ורחוק מאוד להקים מעפר בית וכו', כצ"ל, ור"ל שמלבד התורה האלהית הזאת המקובלת מפי מרע"ה לקהלת יעקב אשר לא היו ביכלתם להשיג האמת זולתה בעבור קוצר יד שכלם, תועיל גם מאוד לחכמים האלהיים, אשר יש להם כשרון חכמה ודעת לעיין ולהתבונן בעיונים ומושכלים כי עכ"פ תקל להם העבודה הזאת, אשר תכבד מאוד על אותן החכמים אשר לא עליהם נגה אור התורה האמיתית ד"מ חכמי יון ושאר העמים הקדמונים אשר נלאו מאוד למצוא האמת הברור, ותחת כי אלה נדמו לאיש אשר יוכרת לעמול עמל רב להקים בית משכן לו מערמות עפר, נדמו חכמי ישראל לאיש אשר כבר ירש מאבותיו בית נכון לשבתו, אשר יצטרך רק לפתוח דלתיו ולבוא כאות נפשו מבלי מעצור ומכלים בידו אל תוך חדריו ותאיו.
ראה כי הזכיר, ר"ל כי כל האומות מבלעדי ישראל בני ברית, מתחלקים לשלשה. כי קצתם והם רוב כתות הישמעאלים מאמינים כי כל אשר יבוא על האדם מטוב עד רע הוא כבר נגזר עליו מגזירה קדומה, ואם גם ייטיב או ירע פעלו עלי ארץ לא ישונה דבר ממה שנגזר עליו כבר, וע"כ יחשבו לשוגה ופתי כל השואל דבר מהי"ת כי בדעתם הנפסדת יחשבו שגם הוא לא יוכל לשנות דבר מהגזירה הקדומה, והם נקראים בל"ע בשם פאטאליסטען, וקצתם מאמינים כי כל מקריהם הרעים והטובים יהיו עפ"י עבודתם לשמש ולירח ולכל צבא השמים ולשאר אלילים. וע"כ יקטרו ויסיכו להם נסכים ורק אליהם יתפללו בצר להם, והם נקראים בשם פאליטהעאיסטען ר"ל מאמיני הרבה אלהות וקצתם מאמינים באל ית' ובהשגחתו על בני אדם להרע ולהטיב למו לפי מעשיהם אבל קוראים לו שם אחר אשר לא יכונה בו בכל כתבי הקודש, ולא בשם יחיד ומיוחד יקראוהו, כנודע - ובכל זאת ישגיח ה' על כל העמים האלה וייטיב למו, יען כי צפוי הוא לפניו, כי באחרית הימים בעת תפקחנה עיניהם לראות ולהכיר האמת ישובו כולם וידעו ויבינו כי ה' אחד ושמו אחד ואין בלעדו, ועל כל זה רומז מאה"כ בשם ה' (ישעיה ס"ה) כי על המחלקה הראשונה אומר "נדרשתי ללא שאלו, ר"ל כי הם לא ישאלו מאומה ממני אחרי שיאמינו כי אין ביכלתי לשנות דבר מהגזירה הקדומה, ובכל זאת אדרש למו להטיב להם, ועל המחלקה השני' אמר "נמצאתי ללא בקשוני" ר"ל לאותם אנשים המבקשים עזר מאלהי נכר ולא ממני, "הנני הנני אל עם לא קורא בשמי" ר"ל אשר יקראוני בעת צרה אבל לא בשמי האמיתיי המיוחד לי.
תוכן דעת הרב ז"ל הוא תחלה יאמר, כי חומר האדם הוא מטבעו חסר השלמות, ונוטה רק אל התאות הגופניות כמאה"כ, "כי יצר לב האדם רע מנעוריו." אך לא נוכל ליחס בעבור זה אל הי"ת שבראו, חסרון היכולת או העדר החפץ והרצון אצלו ית' להיטיב לברואיו, כי אם נאמין שכן חייבה חכמתו העליונה שיהיו בני אדם בעלי חומר חסר השלמות, יען כי רק באופן זה יושג התכלית הנרצית לו מהבריאה כולה, (כמו שהארכנו בזה בשער הקדום) וזה שאחז"ל על הכ' הזה "עלובה העיסה שהנחתום מעיד עליה", להורות בזה, כי כמו שרוע העיסה הזאת שהנחתום מעיד עליה תלוי רק בעצמה ולא בנחתום שלש אותה, כי באופן זה לא היה בעצמו מגלה מומו וחסרונו. כן רוע חומר האנושי וחסרונו הוא רק בעצמותו, ולא לחסרון בחיק בוראו ופועלו יחשב, אח"כ יאמר כי רוע החומר הזה הוא לחמשה סבות, הא', כי החומר בעבור היותו גוף גשמי וארצי, כמאה"כ "עפר מן האדמה," נוטה בטבעו אל תשוקות גופניות וגשמיות אשר הן רעות בעבור שהן מתנגדות אל נטיותיו הרוחניות [ואף כי בהולדו במזל רע יהיה גם חמרו רע לדעת הקדמונים.] הב' כי לפעמים אין שיווי וערך ראוי בין ליחיות הגוף השונות הנקראות בפי הרופאים בשם ארבע מרות ועי"ז יולדו מזגים ונטיות שונות, המובילות את האדם הרבה פעמים להיות בעל תכונות ומדות רעות לסור מאורח המישרים ולחטוא מנתיבות הצדק, כי מי שהמרה האדומה גוברת עליו, הוא קל הדעת, פעם יחפוץ בזה ופעם בזה, ובלתי שוה ומתמיד בכל מעשהו, כי פעם יעשה טוב ופעם רע ואין לסמוך על דבריו, כי אין אמון בהבטחתו, אחרי שבכל שעה ישנה דעתו, דיבורו, רצונו, ומעשהו ככל העולה על רוחו ומי שהוא בעל מרה ירוקה, אף שהוא עומד בדיבורו, ולרוב גבור חיל ואוהב צדק ומשרים הוא, נוטה בכל זאת מאוד אל הכעס, וכאשר ימרה איש את פיהו יכעס עליו גם מהר, גם הוא נוקם ונוטר שנאתו, ועברתו ישמר נצח, ובעל מרה לבנה, כמעט לא יחוש על כל אשר יקראוהו, לא ישמח כאשר ירב חילו ואשרו וינוב בטובו, גם לא יתעצב כבוא אליו צרה ומצוקה ובעבור זה לא יחוש גם על דל ואביון, ועל עניים לא ירחם, כי גם ברעות זולתו גם בטובתם לא יהיה לו חלק, בצרתם לא צר לו, ובשמחתם לא יתערב, ומי שהמרה שחורה גוברה עליו, הוא עצב ודואג תמיד לא יארח לחברה עם רעיו ועמיתיו, כ"א בדד ישכון תמיד באהלו נאנח ונאנק על מר גורלו, ואם גם כסף וזהב וסגולת מלכים וכל אשר לו ירביון, ונר ההצלחה יהל על ראשו, יחשוב נפשו כאחד האומללים ומחמד עין כל אדם תתעב נפשו, והונו ורכושו וכל קניניו מאפס ותוהו נחשבו לו ובעבור קשי יומו ומרי שיחו תמיד, ישנא גם זולתו את הזקן לא יהדר ואת הנער לא יחון כי כלם כאיובים נחשבו לו, ועי"ז יחדול מעשות תושיה בארץ לשחר טובת עמיתיו, ( אפס רק לדעת החכמים הקדמונים תלוי שינוי טבע האדם מארבע ליחיות ומרות אלה, כי חשבו שכמו שבבעל המרה האדומה יד דמו האדום גוברת, כן תגבר יד הליחה הירוקה, בבעל המרה הירוקה, והליחה הלבנה, בבעל המרה הלבנה, והליחה השחורה, שהוא דם עכור שחור ולקוי בבעל המרה השחורה וע"כ כנו החכמים הקדמונים תכונת ומהות נפש כל האדם על פי מדותיו, בשם מזג, (משורש מזוג בדחז"ל מוזגין את הכוס, המורה על תערובת מים ביין חזק למען החליש כחו, ולעשותו עי"ז מוכשר לשתיה) ובלשון רומי טעמפראמענטוס, TEMPRAMENTUM מיישונג, יען כי חשבו כי לפי שינוי אופן מזג ותערובת ארבע המרות והליחיות השונות האלה בכל אדם תשתנה גם תכונת נפשו ומהותו מכל זולתו, ותהיינה מדותיו טובות או רעות, אם לא יהפכם ע"י לימוד והרגל בבחירתו החפשית לטוב או לרוע הפך מזגו וטבעו אבל החכמים האחרונים אומרים כי שינוי הטבעים אינו תלוי בשינוי מזג ותערובת הליחיות השונות, כ"א בשינוי מהות גידי בשר אדם, כי אם חזקים הם יהיו בעליהם חזקי כח ורוח, ואם רכים, יהיו קלי הדעת. ואם קשים הם, יהיו עצבים וכואבים, ואם רפים הם יהיו חלשים ורפי ידים אשר אין להם הרגש חזק מכל הנעשה סביבותם וחוצה למו, ויש מהם שמיחסים שינוי הטבעים לשינוי מהות הדם באמרם שאם חם הוא, טבע בעליו, ואם קר הוא, טבעו, אם קל הוא טבעו, ואם כבד הוא במרוצתו טבעו, וקצתם אמרו ששינוי הטבעיים תלוי בשינוי מהות עצבי עורקי וגידי דם האדם, ועוד דעות אחרות שונות בזה,] הג' מניעת החינוך הראוי בנעורי האדם, כי רוב בני אדם ילכו בנעוריהם אחר שרירות לבם לעשות כל אשר יעלה על רוחם מבלי מונע ומכלים בידם. ועי"ז יושחת טבעם ויוקבעו בהם מדות רעות ופחותות ע"י הרגלם הרע, הרביעי כי לפעמים ישכון האדם בחברת אנשים רעים וחטאים, וישמע דבריהם ויראה מעשיהם אשר לא טובים המה, וילמוד לעשות כמעשיהם, ועי"ז יושחתו לא לבד מדותיו ותכונותיו הנפשיות כ"א גם דעותיו ובחירותוו, והחמישי כי לפעמים יתעה האדם בעצמו לחשוב דעות נפסדות ומחשבות זרות בעניני הדת והאמונה וממעין נרפש ומקור משחת זה יצאו מעשיו הרעים ומדותיו הפחותות - ועל העדר אחת מחמשה סבות רוע טבע האדם האלה בבחינה מה בכל אחד מהשלמים תלמידי ר"י בן זכאי רומז השבח שנתן לכל אחד מהם, כמו שמבאר הרב ז"ל והולך, כי מעלת ר' אלעזר בן הורקנס שלא שכח מאומה ממה שלמד כבור סיד שאינו מאבד טיפה, מורה שהיה טבע גופו בעבור הולדו במזג טוב זך צלול כאלו לא היה קרוץ מחומר המשותף לשאר בני אדם, וע"כ אמר ג"כ שהאושר המוסרי היותר טוב אשר עליו יתפלל כל אדם לעת מצוא הוא עין טובה, ר"ל שיהיה טבעו וחמרו טוב, באופן שלא יזיק בהבטתו לאחרים, כי כפי הנודע יזיק מי שטבע חמרו רע מאוד לזולתו אף בשימת עינו עליו לבד, כמו שהאריכו חז"ל ושאר מחקרי הטבע הקדמונים לספר בגודל היזק עין רע, עד שיש חיוב, ואף כי נחשים ארסיים, הממיתים בע"ח המובטים מהם רק בהשקפתם עליהם, וכל אדם אף אם טבע חמרו טוב, בכל זאת אם יביט בשנאה ובאיבה על זולתו מחרידו ומפיל אימה ופחד עליו, ומשבב לו כאב לב ועצב פנימי, ולפעמים תסבב ההבטה הזאת גם המיתה הפתאומית, כמו שספרו חז"ל "יהב עיניה ביה וקטליה." ואף כי בארצות החמות יקרה מאוד כדבר הזה [וכעין זה הבטיח החכם החוקר הטבעיי פליניום דער עלטערע, ספר שביעי קאפיטעל י"ב ע"פ עדות שני חכמים נכבדים בזמנו, כי יש אנשים באפריקא אשר בהבטת עין אחת יכולים להוביש וליבש העצים והעשבים ולהמית אנשים נשים וטף, וכתב ג"כ כי בתוך עם טריבאללעס אשר ישבו בימיו בארץ בולגאריען היו אנשים אשר לא יכול איש לעמוד נגדם, כי מדי ראו והביטו איש בעת כעסם המיתוהו בסקירה אחת, אף אם היה מהאנשים היותר בריאים וחזקים, וכן כתב גם החכם אויגוסטינוס, כי איננו רחוק להאמין אפשרות ההפסד הרב והנזק המסובב מעין רע, והנוסע הצרפתי דומאנט יספר כי הפרסיים היונים הערביים והטירקען יאמינו כולם, כי יש אנשים מלאי ארס אשר יוכלו להמית איש במראה עיניהם גם כל יושבי ארץ שפאניען יאמינו כמו שכ' חכם אחד צרפתי זה שבעים שנה, כי יש אנשים אשר יוכלו להמית זולתם, בהבטת שתי עיניהם, ויש אשר להם הכח הרע הזה רק באחת מעיניהם. ויספרו גם ממלך אחד אשר קרא לאיש כזה ויצוהו להביט אל אנשים אשר היו מחויבי מיתה - ויהי כהביטו עליהם, והנה קל מהרה ספו תמו מן בלהות, מכל אלה תבין לא לבד דברי הרב ז"ל בפנים הספר, כ"א גם מה שהפליגו חז"ל בנזק העין הרע עד שאמר רב (ב"מ ק"ז ע"ב) "צ"ט בעין רעה," ר"ל שכל חלאי ומדוי האדם מסובבים רק מעין הרע.] וע"כ חשב ר"א ג"כ עין טובה לקנין האדם היותר טוב, והפכו עין רעה להרע היותר גדול, ובמה שאמר על ר' יושע בן חנניה "אשרי יולדתו," הורה שאף שלא נזדכך חמרו כל כך עד שהיה נראה כר"א בן הורקנס, כאילו לא היה ילוד אשה בכל זאת היה מזגו מלידה ומבטן באופן נערך כראוי שלא היו קצת לחיותיו ונטיותיו גוברות על זולתן, וע"כ אמר ממנו "אשרי יולדתו," כי טוב מזגו גם על טוב מזג אמו אשר ילדתו וגדלתו מנעוריו על ברכי המוסר והמישרים, וע"כ אמר ג"כ שישתדל האדם להתרועע אל חבר טוב ויתרחק כפי היכולת מחבר רע, כי כמו שהחבר הטוב פועל על ידי ההרגל התמידי עמו והמופת אשר יתן תמיד לרעהו להטיב מזגו, כן יפעול החבר הרע להרע מזג רעהו, ועל ר"ש בן נתנאל אמר שהוא ירא חטא, ור"ל שאף שטבעו ומזגו לא היו נוטים תמיד אל הטוב, בכל זאת הוטבעו בקרבו מנעוריו יראת חטא ואימת שמים עד שהיה תמיד מתגבר על יצרו וכובשו תחת יד מצות אלהיו, מיראת העונש הכרוך בעקב החטא, וע"כ אמר ג"כ כי טוב הוא לאדם להיות תמיד גם בבחינה מוסרית "הרואה את הנולד," למען ישים תמיד אל לבו גודל הרע אשר ימשך לאדם בלכתו אחרי שרירות לבו הרע, ובהפך ימנע מהיות "לוה ואינו משלם אחד הלוה מן האדם כלוה מן המקום" וכו', ר"ל שיסתפק בהנאות ותענוגי גופו ההכרחיים והראויים לו, ולא יצא מגדר השיווי להנות בעבירה יותר ממה שהורשה לו ע"פ חוק היראה והמוסר וטבע גופו ומזגו, בעבור שישים אל לבו, כי בזה מכלה גופו ושארו גם משחית נפשו הוא ומאבד מעלתה בענין רע, עד אשר לא תוכל עוד כבוא עתה לשוב אל האלהים אשר נתנה בטהרתה הקדומה, וידמה בזה למי שלווה מעות מאחרים לא למען התפרנס בהם כראוי למען יוכל להשיבם אח"כ עוד אל בעליהם, כי אם לפזרם ולאבדם במלאות צרכיו שאינם מוכרחים, עד שלא יוכל אח"כ לשלם נשיו, והנושה יבוא לקתת בגדו ולעבוט עבוטו, ואת ר' יוסי הכהן שבח שהוא חסיד, תואר מורה שלא לבד שלא למד מדרכי זולתו הרמים, כי אם השתדל תמיד להטיב כפי יכלתו דרכי האנשים אשר התהלך בתוכם לעשות עי"ז עמהם חסד אמיתי וע"כ אמר ג"כ, כי תמיד ראוי לאדם להדבק בשכן טוב ולהתרחק משכן רע כי עי"ז ילמד תמיד ללכת בנתיבות היושר ולעזוב ארחות עקלקלות ועל ר"א בן ערך אמר שהוא כמעין המתגבר, ר"ל שלא לבד שלא יתפתה להלכד ברשת הדעות הנפסדות, כ"א גם שכלו זך והולך ומתגבר תמיד על כל ספק ובלבול דעת, וע"כ אמר כי הקנין היותר טוב לאדם הוא לב טוב ר"ל שכל זך ההולך למישרים, (כי לב כינוי לפעמים אל השכל) והרע היותר גדול אשר ממנו ישתדל האדם להתרחק הוא לב רע, ויען כי החומר הטוב הוא בהשקפה הראשונה הקנין המוסרי היותר טוב ונבחר לאדם, כי הוא הנושא, אשר עליו וממנו ישאו כל התארים היקרים והיסוד אשר עליו נשען כל בנין השלמות כלו, וכמו שאמר החוקר "הנולד במזל טוב הוא טוב אלהי", ע"כ אמר ריב"ז שר"א בן הורקנוס שהוא בעל החומר הטוב מכריע במעלתו את כולם, אפס אבא שאול אומר משמו, כי בעבור היות גם החומר מסור ונתון תחת ממשלת השכל ואל כל אשר יחפוץ יטנו כמחז"ל "הצדיקים יצרם מסור בידם," אנו מוכרחים להודות כי רק הלב הטוב שהוא השכל הזך והצלול הוא הקנין המוסרי היותר נבחר מכולם, ולא החומר הטוב לבדו אם אין גם השכל הטוב אתו בחוברת, וע"כ ר"א בן ערך שהיה בעל קנין טוב זה הוא מכריע את כולם, אם גם ר"א בן הורקנוס בכף שניה עמהם, אח"כ יאמר הרב ז"ל, כי כמו שזכרו קצת החכמים, כי נשוכי הכלבים השוטים יראו במים צורות גורי כלבים, וכן כאשר יושם שתן הנשוכים האלה בכלי זכוכית יראו בתוכו כצורות אלה, ואמרו ג"כ כי האשה בנדתה בהביטה אל מראה זכוכית, ירשמו בו כתמים אדומים, אשר כל זה מורה ומאמת לנו, כי התכונות הנפשיות יעשו גם רשמים נכרים בדברים שחוצה להם, וכמו שנתבאר ג"ה למעלה שבעל חומר רע מסבב נזק והפסד אל כל איש אשר יביט עליו: כן גוכל לומר גם, כי כל בעלי שאר ארבעה מומי הנפש המוסריים שזכרנו למעלה עושים רושם מזיק על כל זולתם, להוליד רוח טומאה בכל הקרב אליהם ונוגע בם, וזה טעם כל מיני הטומאות, וע"פ הדברים האלה מבאר הרב ז"ל והולך כי טומאת הנידות והזיבות שהם דברים המוטבעים בטבע גוף האדם רומזים אל המין הראשון הכולל פחיתות גוף האדם וחמרו מצד עצמותו, וצרעת העור רומזת על פחיתות ורוע המזג, ותגבורת אחת מהלחיות על רעותיה, והשלישי הוא צרעת הראש והנתק, רומז על ההפסד הבא לאדם ע"י שיבוש דעותיו וטעות השכל באמונתו, כי בראשו מושב השכל, נגעו, וצרעת הבגד מורה על הפסד מדות האדם, המסובבות מרוע חנוכו והרגלו בנעוריו ללכת אחר שרירות לבו הרע, וצרעת הבתים רומזת על ההפסד הבא לאדם בעבור שבתו בחברת פועלי און, ובאהלי רשעים, ועל זה מורה גם המדרש שהחל בו הרב ז"ל, שאף על פי שהן שחורות וכעורות לאמרם וכו', ר"ל שכל אלה דיני טומאת נדות זיבות וצרעת מלבד היותן בעצמותן פחיתות וחסרונות גופו בני אדם רומזות גם על מומי נפשם וחסרוניהם המוסרים. הכלולות תחת חמשה סוגים, בכל זאת הן ערבות לפניו לבארם פה בתורה בכל חלקי פרטיהם, למען גלות בזה אוזן אנשים איך ירופאו מדוי ונגעי הגוף והנפש האלה, כי רפואת החולי היותר רע, והיותר מגונה ומכוער, היא ג"כ היותר יקרה ונכבדה. -
תוכן דעתו, יען כי השלם אשר בו ימשול השכל על הגוף הוא במדרגת זכר, תחת כי הבלתי שלם אשר בו ימשול החומר ותשוקת הגוף על השכל, הוא במדרגת נקבה, ע"כ רומזים שבעת ימי טומאת האם בלדתה זכר על שבע שנות כל אדם, הראשונים בימי חייו. שבהם הוא בקטנותו וילדותו עוד חסר הדעת וטהרת השכל, ושלשים ושלשה ימים אשר בהם תשב על דמי טהרה, שהם ממוצעים בין טהרה לטומא', כי בכל אלה בכל קודש לא תגע, רומזים על ל"ג שני חייו הממוצעים, אשר בהם יוסיף תמיד חכמה ודעת עד הוותו בן ארבעים לבינה שאז הוא מגיע לטוהר שכלו ושלמותו הנפשית, אפס י"ד ימי טומאת יולדת נקבה וס"ו ימי דמי טהרה אשר בהם איננה טהורה עוד לצמיתות עד שתוכל לגעת בקודש רומזים על היות ימי הילדות והבערות של איש שהוא בלתי שלם בתולדתו כפולים, ועל היות שכלו כל ימי חייו, אם גם בגבורות שמונים שנה יחיה, בלתי טהור לצמיתות, הבאת כפרת' במלאות ימי טהרה לבן או לבת תרמוז, כי כמו שהשלם בהגיעו לארבעים שנה בהיותו איש דעה והשכל צריך להתקדש למדי ולשוב אל אלהיו ולכפר בזה על שגגתו אשר שגג עד עתה בימי נעוריו, כן יצטרך גם הבלתי שלם לשוב עכ"פ לפני מותו אל ה' בטרם יחשוך אור שמשו ונר חייו עליו ידעך, ובשרו יובל לקבר.
והנה על זה וכו', עיין למעל' דף רס"ח ע"ב סוף ח"א בהשמטות ביאור ענין הקש תנאי המתדבק.
והנה החכם כו', כונתו, כי אריסטו והרמב"ם הנמשך אחריו אמר בפרק ד' משמנה פרקיו, כי המדות הטובות הן התכונות הנפשיות הממוצעות בין שני הקצוות שהן ב' תכונות רעות, ד"מ מדת הגבור ממוצעת בין המסיר' לסכנות ובין מורך לב, וכמו שבחלאי הגוף, אם יתקרר ד"מ גוף האדם ויחלה עי"ז, לא ירפא מחליו זה אם יכסה עצמו רק במעט כרים וכסתות לחמם גופו כראוי בכל עת רק בדרך ממוצע, כ"א צריך לנטות אל הקצה האחר לחמם גופו יותר מדי ע"י שתית משקים מחממים ומכסה כרים רבים עד אשר ירפא מחליו ורק אז יוכל להשאר במעמד ממוצע בין קור לחום כן הדבר גם בחלאי הנפש, כי מדת הכילות ד"מ לא חוסר מהכילי בהרגילו רק לאט לאט לתת מעט מהונו לזולתו, כ"א צריך להרגיל נפשו זמן מה להיות מפזר, עד שיעתק ממידת הכילות ואז ישוב להיות נדיב, שהוא ממוצע בין כילי למפזר, אפס אם ישאר מפזר הלא יחליף רק מדה רעה אחת באחרת, כי תחת היותו תחילה כילי יהי' עתה מפזר באופן שאין תרופ' למכתו האנושית, וע"ז רומז גם מצות הכ' בצרעת הבגד הרומזת על השתתת המדות, כי בראות הכהן שאחרי ההסגר הראשון פשה הנגע באופן שירא' שההשתדלות לרפאות' ע"י ההסגר הית' בעצמה סבת הוספת פחיתותה, אז ישרוף הבגד אחרי כי אין עוד תקוה לטהרתו, כמו שאין תקוה לחולי הנפש אשר ע"י ההשתדלות להרחיקו מהקצה האחד יפול ברשת הקצה האחר אשר הוא ג"כ רע בבחינ' מוסרית. -
תוכן דעת הרב ז"ל הוא, כי מדרך הלימוד הוא שברצות המורה לקרב אל שכל תלמידו דבר מה אשר לא יבין מהותו על נקלה, ימשילהו אל דבר אחר המובן ומושג כבר ממנו ופעמים ידמה את המעול' והנכבד אל הפחות והנקלה, בהיותו הוא יותר נודע ממנו, ד"מ ברצות הכ' להורות לנו כי השמש יסוב על פי ה' בשמחה וטוב לב את הארץ בכל יום ממזרח למערב (לפי ראות עינינו) יאמר (תלים י"ט) "והוא כחתן יוצא מחופתו" דמה השמש שהוא מבחר כל צבא השמים באויר הרקיע אשר ממעל לראשינו וסביב לנו, אל ילוד אשה קרוץ מחומר בעבור שיציאת החתן מחופתו במשוש וגיל ביום חתונתו נודעת לכל, וכן דמה הכ' הנהגת הי"ת את ישראל והוכיחו אותם לפעמים בשבט אנשים וחבל נועם, אל הנהגת האב אשר ינהל את בנו להטיב לו בכל עניניו, וליסרו לפעמים אם ימרה את פיהו בשובה ונחת, כמאה"כ "הלא הוא אביך" וכו', ומאה"כ "כי כאשר ייסר איש את בנו ה' אלהיך מיסרך" בעבור שאופן הנהגת וחינוך האבות את בניהם נודע לכל. [ובענין זה אחז"ל "גדול כחן של נביאים שמדמין צורה ליוצרה" שר"ל בהפך זיא פערגלייכען דען שאפפער צו זיינעס געשאפפע], ובהפך ידמה הכ' לפעמים את הפחות והנקל' אל המעול' והנכבד, כמו שאמר "איש אביו ואמו תיראו אני ה'" ר"ל תיראו את האבות כמו שתראו אותי שאני ה' אלהיכם, וכמאחז"ל "ומורא רבך כמורא שמים," יען כי חובת הירא' את הי"ת אשר בידו נפש כל חי, והוא כל יכול להטיב ולהרע להם גמול מעשיהם הטובים או הרעים, נודעת לכל בני אדם, ואף כי יבערו ויכסלו בהשגת מהותו ואחדותו ית', ידעו כלם בכל זאת כי יש אלהים שופטים בארץ כמאה"כ "כי גדול שמי בגוים" ואחז"ל "דקרו לי אלהא דאלהא" [וכעין זה כתב גם המליץ המפואר ברומי ציצערא בשם חכמי יון הקדמונים, כי רעיון ואמונת מציאות עצם נשגב ממנו מוטבע בלב כל בני אדם יחד מלידה ומבטן, ע"כ לא תמצא אומה ולשון עלי ארץ אשר לא תאמין במציאות שום אלהי (אף כי שיציירוהו בדעתם בציורים ותמונות שונות) ותירא ממנו.] ועד"ז אמר ג"כ הנחש אל חוה ברצותו להודיע' מעלת ידיעת הטוב והרע אשר תושג לאדם באכלו מעץ אשר בתוך הגן "והייתם כאלהים יודעי טוב ורע" יען כי אף שמהות השכלים הנבדלים נעלמת ממנו, בכל זאת נודע לכל שיש להם מעלת ידיעת הטוב והרע, וע"פי הדברים האלה באר הרב ז"ל גם ההבדל שבין חכמי ישראל האמיתים לפילוסופי יון, כי הם, יען כי לא עליהם נגה אור התורה האמיתית להודיע להם מציאות הי"ת ותאריו הנשגבים, אמרו כי רק אחרי אשר ישיג האדם מציאות נפשו הרוחנית, יוכל לעלות ממנה גם אל השגת הבורא ית', באופן שרק השגתו את עצמו ונפשו המשכלת היא מביאה אותו גם להשגת בוראו ית' (כי אחרי שיפשיט תחילה בדעתו כל הפחיתיות וחסרון השלימות הדבקים בנפשו, יעלה בידו ציור מושכל מעצם נשגב ושלם לבלי תכלית שהוא יוצרו ית') אפס חכמי ישראל האמיתים האמונים על ברכי התורה המלמדת אותם לא לבד מציאות הי"ת ותואריו היקרים, כי אם גם טובו ויכלתו אשר הראה לעיניהם באותות ובמופתים, לא הוצרכו לבאר לתלמידיהם מבני ישראל מהות הי"ת הנודעת כבר למו בכל נפלאותיו אשר עשה להם, כי אם השתדלו בהפך לבאר להם ג"כ מהות הנפש השוכנת בקרבם תאריה ופעולותיה, יען כי ידיעתם נעלמת עוד מקצתם. עד שיחשבו כי רוח האדם ורוח הבהמה שוים במעלתם ואיכותם, וע"כ למען הוציאם ממצולת הטעות הזאת בארו להם מהות הנפש ע"י דמותם אותה בחמש בחינות אל הי"ת ואז"ל בברכות "מה הקב"ה ממלא את העולם אף הנשמה" וכו' (עיין בפנים הספר), הנה לפנינו כי דרך הלימוד הראוי יחייב תמיד לבאר דבר הבלתי נודע ע"י המשילו לדבר הנודע כבר, וכן עשו גם החוקרים כאשר רצו לבאר מהות ותכונת נפש האדם, כי אחרי שראו שהאדם ניזון זיך וגדל, ומוליד בדומה לו, כמו הצומח וירגיש ויתנועע ברצונו להתקרב אל המועיל ולהתרחק מהנזק, כמו החי, וישכיל ויתבונן על כל הדברים אשר מסבב לו בנפשו המשכלת, חשבו קצתם כי האדם יש לו ג' נפשות, הצומחת החיונית והמשכלת, ולהוציאם מטעותם זאת אמרו החוקרים האמיתים כי נפש האדם באמת אחת היא בעצמותה, ורק ג' מיני כוחות אלה לה למנה בחוברת, (עיין מזה בפ"א משמונה פרקים להרמב"ם) ולבאר ענין זה יותר דמו נפש האדם שהוא עולם קטן, להעולם הגדול בכללו, שגם הוא אחד, ובכל זאת יש לו שלשה חלקים, עולם השכלים הנבדלים, עולם הגלגלים ועולם הד' יסודות שתחת גלגל הירח, משכן בני אדם ושאר בע"ח הצמחים והדוממים, ובעבור היות האדם בבחינת ג' כוחותיו הנפשיות השונות הנ"ל דומה להעולם הגדול המשולש בחלקיו, הוטל גם החוב עליו להשתדל לקנות לנפשו ג' קנינים מוסריים שהם כנגד ג' חלקי העולם, התורה והעיון השכלי האמיתי, נגד העולם השכלים בעלי העיון וההשכלה האמיתית, העבודה ועשיית מצות השמעיות רק למען מלאות רצון האדון ה' צבאות המצוה אותן לעשותן, אשר הן נגד עולם הגלגלים המתנועעים ג"כ בשמחה ומשוש נפש בהקפתם התמידית לעשות רצון קונם (כי לדעת הקדמונים (עיין מזה מבוא לשער ל"א) יש גם להגלגלים האלה נפש משכלת היודעת עצמה ואת בוראה י"ת שהוא סבתה,) וגמילות חסדים ועשות טוב איש לרעהו, אשר הם הכרחיים לקיום והנהגת החברה האנושית עלי ארץ, נגד עולם היסודות המתנועעים בהכרח ע"י תנועות השמים וכסיליהם ובסבת התנועה הזאת יורכבו יחד זה עם זה ויתהוו כל הדברים עלי ארץ, (עיין למעלה מבוא לשער ל"א) ולזה נתנו לו לאדם ג"כ ג' כוחות כח השכל העיוני לעיין ולהתבונן בעניינים שכליים ומושגים רוחנים, וכח השכל המעשיי הנחלק לשנים, כי באחד מהם יעשה את כל מצות ה' אלקיו אף שלא יחייבן משפט שכלו לטובתו ולתועלתו המדינית. רק למען שמוע בקולו כאחד מצבא המרום הששים ושמחים לשמור תפקידם לשמוע בקול דברו, ובשני יעשה הפעולות והחובות המדיניות ההכרחיות, לשחר בהן שלום ואושר בני אדם היושבים יחד בחברה אנושית כי בעזור איש את אחיו, ולרעהו יאמר חזק ישכנו יחד בהשקט ובבטחה מבלי מחסור כל דבר, ועל כל זה רומז מאמר התנא שהחל בו הרב ז"ל "על ג' דברים העולם עומד (ר"ל האדם שהוא עולם קטן. ובזכותו גם העולם הגדול בכללו) על התורה ועל העבודה ועל ג"ח,
אמנם בפתחו על העיון וכו' תוכן דעתו בקוצר הוא, כי העולם התחתון, דומה בבחינת יושביו, אשר יחלקו לשלשה מחלקות, בני אדם, בע"ח ושאר גופי הדומם והצומח למיניהם, לעולם העליון והתיכון הכולל השכלים הנבדלים והגלגלים עם כוכביהם, ונחלק בעבור זה ג"כ בבחינת יושביו לשלש מחלקות כמו שיתבאר, ע"ד מחז"ל "מלכותא דארעא כעין מלכותא דרקיע", כי כמו שיש בעולם העליון שכלים נבדלים הנפרדים בכל עת מכל גוף ומשיגי גוף, כן יש בהפך בעולם השפל מקביל לזה, גופים מתים אשר כל ריח ונפש אין בקרבם לעולם, והם מיני הדומם והצומח השונים, וכמו שיש להגלגלים נפשות משכילות ומשיגות סבתם הנתונות בהם לצורך גופם להנהיגו ולהניע אותו ע"פי פקודת הי"ת, לשחר בזה תועלת העולם בכללו הנרצה מאתו י"ת (עיין מזה למעלה שער ב' ומבוא לשער ל"א) כן יש גם בכל בע"ח שוכני העולם התחתון רוח ונפש לצורך גופם, להנהיגם ולהנחותם באופן שיהיו ראוים ונכונים לעבודת ולתועלת בני אדם, וכמו שיש קצת מלאכים (והם ממדרגה העשירית הנקראים אישים לדעת הרמב"ם פ"ב מה' יסודי התורה) המשתלחים לפעמים במלאכות ה' צבאות עלי תבל ארצה לפעול פה לצורך בני אדם מה שיצום הי"ת, כמו שנראה מבואר בסיפור הכ' מגדעון ומנוח, והם מתלבשים אז במעטה הגוף ומתחפשים בדמות ולבוש בני האדם, כן ישכון גם פה בעולם התחתון, האדם שהוא החי המדבר, אשר נפשו בקרבו שהיא עצמותו האמותית. היא שכל נבדל כאחד מצבא מרום, והיא שלוחה הנה עלי ארץ לפעול פה פעולותיו אשר היא נועדה להן ע"פי ה' באמצעות הגוף, והיא מתלבשת במעטה הגויה כל זמן שבתה בבית חומר, עד אשר תפרד ממנו בבוא עתה. ותשוב אל אלהיה אשר נתנה, ולהורות על רעיון וענין יקר זה נצטוה הכהן הגדול אשר הונף והורם במעלתו מכל אחיו, ללבוש ביום המיוחד לכפרתם ביה"כ בגדים נקיים, בגדי בד לבן, ולעבוד בהן עבודתו הנקיה והטהורה אשר צוה עליה, ולהפשיט אח"כ את בגדיו אלה ולהניחם למשמרת, כענין מלאך אלהים אשר אחרי עשותו שליחותו יפשיט מעליו לבוש הגוף אשר לבש בו, ושב לפשיטותו הרוחנית ויהיה בזה גם לאות ולמופת לכל איש שלם בבני ישראל, כי רק אחרי השלימו מלאכת עבודתו עלי ארץ, יפשיט בגדי גשמותו מעליו בנקיות וטהרה מבלי ליכלוך וחלאה, ושב להיות עצום פשוט ורוחני, אשר בצל עליון יתלונן, לשבוע שובע שמחות בימינו נצח,
גם לא ירע בעיניו וכו', ר"ל אחרי שיחשוב כל איש שלם את הגוף רק כעין מלבוש להנפש שהיא עצמותו של כל אדם (אשר ע"כ חשב גם התנא רק ג' ענינים, התורה, העבודה והג"ח, שהם מזון הנפש המעמידים ומקיימים אותה, ולא חשב הדברים המעמידים את הגוף ד"מ המאכל והמשתה, היגיעה והשינה) לא ירע בעיניו עוד בבוא עתו למות, או כי יאסף אחד מקרוביו אל עמיו אחרי הודעו כי רק הגוף יכלה במות האדם אבל הנפש תשאר לעד, לא כאשר יחשוב ההמון, כי כמקרה הגופית אשר במותם תאבד צורתם והם יפסדו, כן גם מקרה הנשמות, ומשפט אחד למו בעולמם.
וזה כי הנה וכו' כונתו כי אחר שאמר תחילה שכל עוד שתרבה ידיעת השלילות מעצם מה, ר"ל לדעת ממנו ממה מה שאינו, כן תגדל השגתו ותהיה יותר ברורה, (כמו שבאר זאת המורה ח"א פ' ס' במשל הספינה שבארנו למעלה בשער נ"ד ע"ש) וע"כ המלאכים שהם מעולם השכלים, ויודעים שהי"ת נשגב גם מהם, הלוא תרבה ידיעתם השוללת ממנו, אחרי שיודעים שאינו עצם מעולם היסודות, ולא מעולם הגלגלים, גם איננו כאחד מהם שוכני עולם השכלים, כי אם נעלה ונשגב הוא על כלם, אפס בני אדם המשיגים רק את העולם התחתון שהוא עולם היסודית אשר בקרבו הם יושבים, ועולם הגלגלים שהוא רקיע השמים עם הכוכבים אשר ממעל לראשם, אבל מעולם השכלים אינם יודעים ומשיגים מאומה, תמעט גם ידיעתם השוללת מהי"ת, כי יודעים רק שאיננו עצם כמוהם מהעולם התחתון, גם לא כאחד מכוכבי השמים וכסיליהם, אבל בינו ובין שאר השכלים הנבדלים לא יוכלו להבדיל אחרי שאינם משיגים אותם, וע"ז רומזים גם דחז"ל באמרם שמלאכי השרת אין מזכירין את השם אלא אחר שלשה תיבות שנא' "וקרא זא"ז ואמר קדוש קדוש קדוש ה' צבאות" ר"ל שמקדישים ומנשאים אותו על שלשה עולמות, ואלו ישראל מזכירין את השם אחר ב' תיבות שנאמר "שמע ישראל ה' וכו'" כי מלת "שמע" רומז על העולם התחתון אשר בו האדם בעל כשרון השמיעה והדיבור מבחר היצורים, ושם "ישראל" רומז על עולם הגלגלים, אחרי כי י"ב שבטיו, והאבות הקדושים אשר היו בתוכו דומים בבחינה מה בתכונתם המוסרית לצבא השמום וכסיליהם, כמו שביאר הרב ענין זה כבר בשער ל"א עיין ביאורי שם, ור"ל שבני ישראל מקדישים ומרוממים את הי"ת רק כעצם נשגב ונעלה משוכני שני עולמות,
והדין דין אמת וכו' כונתו כי שירת המלאכים היא רק התודה והשבח אשר יתנו ליוצרם אחרי אשר ישלימו פעולותיהם אשר נועדו להן, וע"כ אמר המלאך אשר שולח להאבק עם יעקב למען הרהיב עוז בנפשו שלא יירא וייצר לו עוד מפני עשו אחיו, בראותו כי גם עם אלקים שר ויוכל לו "אני מכשנבראתי לא הגיע זמני לומר שירה עד היום" יען כי עד היום ההוא לא השלים עוד תעודתו אשר נועד לו, ולא הגיע עוד עתו לאמר שירה, ונמשך מזה כי יען שרק השלימים בבני אדם המשלימים פה עלי ארץ חוקם המוסרי ראוים כי ישולח מלאך ממרום לעזרם ולתמכם, ע"כ אין המלאכים יכולים לומר שירה בעבור השלמת פעולותיהם המיוחדות להם לעשותן לטובת בני אדם ברואי מטה, רקי אם כבר השלימו הם תחילה פעולותיהם המיוחדת להם, ר"ל תעודתם המוסרית אשר בעבורה נוצרו עלי ארץ, עד שירונו וישירו בעבור זה לעליון וזשאח"ל "אין מלאכי שרת אומרים שירה למעלה עד שאומרים ישראל שירה למטה".
אמנם התשובה וכו' תוכן דעתו הוא, כי "שם כבוד ה'" מורה על עצמותו י"ת, "וכבוד מלכותו" מורה על אופן הנהגתו את העולם, והנה כל בני ישראל היודעים כי יש אלקים ומאמינים ג"כ כי הוא מנהיג את העולם כלו, אבל אינם יודעים איך נשתלשלו כל הברואים הרבים מהי"ת שהוא סבתם הראשונה, יכלו רק לאמר "ברוך שם כבודו" שהוא שבח על מציאותו ועצמותו י"ת, גם יכולים לשבחו בפה מלא על כל מפעלות מעשיו בשמים ובארץ, אשר יכירו וידעו כלם כמאה"כ "כבוד מלכותך יאמרו", אבל לא יוכלו לחבר שניהם יחד לאמר "ברוך שם כבוד מלכותו" הכולל שבח אלקים עליון בעבור השתלשלות כל הברואים ממנו, אחרי שאינם מבינים ומשיגים זאת, ורק המלאכים המשיגים זאת יאמרוהו, ויעקב אע"ה אשר מעלתו היתה קרובה למעלתם כנוח עליו רוח הנבואה, אמר אותו ג"כ, אבל משה לא קבעהו בתורה, שיאמר אותו כל אחד ואחד מבני ישראל אשר החוב עליו לקרוא את שמע בכל יום פעמים, וע"כ דרך פשרה אחז"ל שיאמרוהו בלחישה, להראות בזה לכל, כי יודעים אנו פחיתות מעלתנו, וכי אין אנחנו ראוים לתת שבח זה, ורק ביה"כ עת נטהר מכל, טומאת חטאתנו, ונשוב אל ה' באמת ונדמה בבחינה מה למלאכי שרת ולשרידים השלימים אשר ה' קורא, נוכל לאמרו בקול רם:
כי יראה וכו' כונתו כי מצות הפלת הגורל על שני השעירים היא להורות לנו, שכמו שרק עפ"י הגורל אשר ברוב העתים והזמנים (מלבד בימי שמעון הצדיק שעלה תמיד הגורל בימינו לה') נפל רק במקרה והזדמנות מי משני השעירים האלה השוים במהותם בכל ענין, יהיה לה', ומי לעזאזל? כן הוא בבחינה מה גם בבני אדם, כי לפי נטית טבע חמרם ומזגם הטוב הוא אם רע יעשו גם המה הטוב והישר בעיני ה' או ירעו מעשיהם, ואף שיש להם הבחירה החפשית להכריח טבעם הרע אל הטוב, אשר בעבור זאת יוכו ג"כ על עונם אם יעמדו ברשעתם, בכל זאת יש להם בזה כעין התנצלות אם יחטאו, כמאה"כ "הן בעון חוללתי וכו'" וע"כ יוקל או יכבד גם ענשם, לפי שינוי מדרגת רוע תכונתם הטבעית, ורק בעבור זאת יסלח ה' גם לעונם ויכפר על פשעיהם ביה"כ.
משלשה פנים וכו' כונת החוקר כי על ג' אופנים יסבב לפעמים איש נזק לרעהו' הא' בבלי דעת, אם ישליך ד"מ אבן רומח ונפל על רעהו והכהו נפש, או סבב לו פצע וחבורה (ובכל זאת לא ינקה האיש ההוא לצמיתות, אחרי כי היה לו להזהר שלא לשחק בכלי מות ומשחית כאלה כמאה"כ "כמתלהלה היורה זיקים חצים ומות וכו' (משלי כ״ו:י״ח) והנזק אשר יעשה איש בשכרותו הוא ג"כ ממין זה רק שהוא רע עוד יותר, אחרי שהוא בעצמו סבב בשתותו יין למכביר לעור עיני שכלו זמן מה, ולהסיר דעתו ותבונתו מעליו, עד שנעשה כאינו בן דעת אשר כל עון לא יחשב לו, והב' אם יסבב איש נזק לרעהו בדעת שלימה אך בעת כעסו או בעבור הכרח שאר התפעליות נפשו, מעונו זה אמר החוקר הוא "בלי הצטדק" ר"ל שאין לו שום התנצלות, אחרי שנעשה בדעת בעליו, והג' הרע מכלם הוא הנזק אשר יסבב איש לרעהו בזדון ובשאט נפש, לא בעת שכעסו או שאר התפעליות נפשו שלטת עליו, כי אם בדעת צלולה והתקררות דם, ובכונה מיוחדת להרע לרעהו רק בעבור הרעימו והכעיסו, ומאיש כזה וכל הדומים לו יאמר החוקר כי הם "רשעים ורעים," אחרי שעושים רשעתם בבחירה חפשית ובלי שום הכרח פנימי, וכמו שיש ג' מינים אלה בעושי הרע לעמיתם, כן יש גם ג' מיני עושי הרע בעיני ה' בבחינת העבירות שבין אדם למקום ובמקראי הקודש ודחז"ל נקרא המין הא' בשם חטא והב' בשם עון, והשלישי בשם פשע כמו שהולך הרב ומבאר בזה כמה כתובים,
כי הנה הצום וכו', כוונתו כי אחר שאמר למעלה כי שם צום (אשר שרשו צום, כמו צמצם בלשון חז"ל בכפל הפא והלמד הפעל) יאמר על ג' ענינים הא' על מניעת והעדר האכילה בכלל, (יען כי עי"ז יתמעטו ליחיות הגוף ויצומצם בשר גוף האדם,) הב' על התענית אשר יתענה האדם לשוב עי"ז בתשובה, ע"י כבישת יצרו ותאותו הגופנית אל הנאות החומר, בתעניתו זאת (יען כי עי"ז יצומצמו, תאותיו ותשוקותיו החמריות.) והג' על טהרת המחשבה והעיון ומידות ותכונות האדם הנפשיות, להתרחק בכל מאמצי כחו מכל עול וחמס, ריב ומצה, ולעשות בהפך רק צדקה ומשפט בארץ: ולצמצם בזו מעשיו רק לטובה, יאמר עתה הרב ז"ל כי כמו שהמלאכות שעושה האדם תחלקנה לשלשה סוגים כי יש מהן המיוחדת רק לכח האדם הגופני והחמרי, ככל מלאכות חרשי עץ ואבן או עובדי אדמה, ויש מהן שמיוחדות לנפשו החיונית והמרגשת המשתדלת להמציא לה תענוגים שונים מחמדי עיניו ואזניו, ד"מ מלאכת הנגון ושאר כל מלאכת מחשבת הדומים לה, ויש מלאכות המיוחדות רק לנפשו המשכלת לחשוב מחשבות שונות, ד"מ אוך יתגאה וישתרר על זולתי ודומיהם, כן גם כל אחד משלשה מיני צומות אלה המצוות ביה"כ כמו שיתבאר, מיוחד לכח אחד מנפש האדם, כי ע"י העדר ומניעת האכילה תוחלש ותעונה הנפש הזנה, ר"ל הנפש הצומחת אשר ראש כחותיה היא כח הזן, וע"י הכונה בתענית יה"כ לשוב אל אלקינו ולכבוש היצר והתאוה הבהמית תוחלש נפש החיונית דאס טהיערישע לעבען המשתוקקת תמיד אל הנאות החומר, וטהרת המידות והתכונות הנפשיות ד"מ לפתח חרצבות רשע ולהתר אגודות מוטה ולהפק לרעב לחם, אשר גם עליה נצטוינו ביה"כ כמאה"כ "הלוא זה צום אבחרהו וכו' פתח חרצובת רשע" וכו' כל זה הם ענינים המיוחדים רק לנפש המשכלת, כי רק בהעלות האדם על רוחו ונפשו המשכלת כי כל בני אדם יחד, כאחים בני אב אחד לו נחשבו, וראוים הם להיות לא לבד חפשים, ובלתי רצוצים תחת יד החזק מהם, כי אם גם תמוכים ונשענים מיד אחיהם אשר יש לאל ידם לעזור להם, יואל גם הוא לעשות כל הפעולות הטובות האלה לקרוא דרור לאסיריו, ולסמוך יד עני ואביון, ובזה באר ג"כ הרב ז"ל מדוע באה מצות הצום ביה"כ ואיסור המלאכה בו משולשת בכתובים (כמו שהביא בפנים הספר) כי מלבד דרש חז"ל על זה, יורה ג"כ שאנו מחויבים לחבר ביום הכפירים כל ג' עניני הצום האלה, כמו שאנו מחויבים לשבות בו מכל ג' מיני המלאכות, מלאכת העבודה, מלאכת העונג והעדן ומלאכת מחשבת רעה, למען קדש וטהר אותנו ביום הזה מכל סיג וחלאה גופנית ומוסרית, וקרוב לזה בארתי זה עשרים שנה בעוד לא ראיתי דברי הרב ז"ל דברי הכ' "תענו את נפשותיכם" כי ע"כ באה מצות הצום הזה בלשון רבים "את נפשותיכם" ולא רק בלשון יחיד "תענו את נפשכם" כמו "אם יש את נפשכם וכו'" (בראשית כ"ג) להורות שכל איש ואיש מישראל מחויב לענות בו לא לבד נפשו הצומחת והחיונית, ע"י העדר המאכל והמשקה, כי אם גם נפשו המשכלת ע"י כבישת יצרו ותאותו ומחשבתו הרעה אשר הרגל בה מלפנים, ובני דורו של ישעיה הנביא ע"ה ענו בצומם רק נפשם הצומחת והחיונית במניעת האכילה והשתיה, אבל לא נפשם המשכלת, כי אם נשארו במידותיהם ותכונותיהם הרעות תמיד, וע"כ הוכיחם בשם ה' ואמר להם "הכזה יהיה צום אבחרהו יום ענות אדם נפשו?" ר"ל נפשו המיוחדת לו לבד, והיא נפשו המשכלת, כי נפש הצומחת והחיונית משותפת לו עם הצומח והחי ונפש בהמית תקרא לא נפש האדם ביחוד.]
זאת עבודת וכו', תוכן דעתו, כי אחר שאמר תחילה דרך כלל שג' עמודי העולם התורה והעבודה וגמילות חסדים נרמזים בפרשתנו, ובאר תחילה דרך פרט איך יורו דיני הקרבנות הנקרבות בי"הכ, הפלת הגורל על ב' שעירים, והצום בו הכולל ג' ענינים על לימודים אלקיים ועיקרים יקרים בענין האמונה והתורה, יאמר עתה כי הכה"ג שהוא הנבחר מכל העם העובד בי"הכ שהוא היום הנבחר בכל ימי השנה ירמוז בעבודתו וחילופי בגדיו, להעבודה המוטלת על כל ישראלי אשר ירצה להשתלם בשלמות נפשית, כי כמו שהכה"ג מחליף בגדי חול שלו בבגדי זהב, לעשות התמידין והמוספים ואח"כ לובש בגדי הבד לעבוד עבודת היום הנבחר הזה, כן הוא מדרך כל האדם שמחליף לרוב בגדי עצמו, ר"ל מעמדו הטבעיי, בבגדי זהב, שהן לא לבד כינוי לבקשת המותרות כ"א גם לשאר הרבה מדות רעות, כי הזהב הוא מקור החמדה הגאוה, וקנאת איש מרעהו, וע"כ חובה עליו ג"כ להחליפם כמו הכה"ג בבגדי הבד שהם כינוי לנקיות וטהרת המידות, וכעין זה אחז"ל שבת קי"ד "איזהו חכם זה שמקפיד על חלוקו להפכו", שר"ל שיתבונן תמיד על טבעו ומהותו, ואם יראה כי קצת תכונות ומדות רעות דבקות ואחוזות בו מלידה ומבטן, כאשר ידבק הבגד ואף כי החלוק, על עור ובשר איש, אם מצד חמרו הרע בטבעו או מצד מזגו, (עיין ביאורי למעלה שער ס"א) ימהר להסירם מעליו כאשר יפשוט איש את בגדו ויחליפנו באחר, וכמו שיחליף הכה"ג אח"כ עוד כמה פעמים בגדי הבד עם בגדי עצמו, עד שבסוף היום חוזר אל בגדי לבן שייצא בהם בשלום מן הקודש, כן לא ימלט גם כל שלם בעוד היותו עלי האדמה מהחליף והמיר בגדי לבן שלו שהם טהרת ונקיות מדותיו לפעמים בבגדי זהב, (כי אין צדיק בארץ אשר יעשה טוב ולא יחטא,) אך עכ"פ ישתדל בכל מאמצי כחו, שתהיה יציאתו מן העולם בשלום, ובבגדי לבן אשר הם כינוי לנקיות וטהרת הנפש אשר תשוב אל אלהיה, ובכל זה נרמז עמוד העבודה, אך גם העמוד השלישי של גמילות חסדים נרמז במעשה הכה"ג ביוה"כ, כי החשד היותר גדול אשר יעשה הי"ת לבני אדם הוא, כי לא לבד שבראותו בחכמתו הנשגבה שחולשת טבע האדם תסבב לו לפעמים שימעדו קרסוליו, ותמוט אשורו מדרך הישרה והנכוחה, השליך אמת ארצה, וגלה סודו לעבדיו הנביאים להורות לעם חוקי ה' ותורותיו את הדרך אשר ילכו בו והמעשה אשר יעשו, (עיין מזה ביאורי לשער מ"ג) הנה הרבה עוד להיטיב ולהגדיל חסדו עמהם, בפתחו להם יד לקבלם בתשובה, אם בכל זאת יחטאו לנטות מדרך התורה, ולכפר בעדם באמצעות הכה"ג אשר יקריב חטאתו וחטאת העם, והתפלל בעדו ובעד ביתו ובעד כל העם, וגמילות חסדים להשיב נפש החוטאת הנהלאה והנדחת, עוד אל אלקיה, היא גדולה מכל שאר הטובות והחסדים אשר יגמול ד' לבני אדם, כי תחת שהם רק בענינים גופנים וחמרים תשיב היא לנו האושר האמיתי והנצחי הנאבד מאתנו ע"י מעשינו הרעים.
הנה שהמיוחס וכו' עיין ביאורי מבוא לשער ל"א דף רמ"ד ורמ"ה ח"א וכונתו פה היא, כי כל דבר קל בטבעו עולה תמיד למעל' והכבד ירד למטה, וישאר במקומו השפל, כמו שנרא' בד' היסודות, שיעזוב תמיד היסוד הקל בטבעו, אף שנכבד במעלתו יותר את מקומו, ויבא הכבד אף שהוא נקלה במעלתו, תחתיו, ד"מ אם יהי' להב אש בכלי ריק, שאין בו רק מעט אויר, ויבא אח"כ הרוח בו ירום האש ונשא וגבה למעלה על הרוח אשר ישאהו על כנפיו, וכאשר יותן מים אל כלי מלא רוח יבריחנו החוצה ולמעלה, וירד למטה במקומו, וכאשר יושלך אבן או צרור עפר אל הכלי ירד הוא למטה, והמים ינשאו עליו מלמעל', כן הוא גם אצל בני האדם בבחינ' מוסרית, כי האיש היותר שלם בנפשו אשר בו ישלוט השכל המגביה עצמו תמיד מעל עניני העולם השפל אשר מהבל ותהו נחשבו לו לעוף באברת רעיוניו השמימה, הוא נח להתרצות ולהתפיים לזולתו אשר הכעיסו, או עשה לו עולה, תחת כי האיש ההמוני אשר כח חמרו הארציי הכבד גובר עליו ישאר תמיד בדעתו ובמקומו, ולא על נקלה יעבור על מדותיו להתרצות לזולתו, אשר יחשוב כי חטא נגדו, וכן נראה כי אברהם אע"ה ברצותו להעמיד השלום וברית אחים בינו ובין לוט אחיו, הוצרך כמעט להכנע לפניו אף שהי' נקלה ופחות ממנו, ולתת לו הבחיר' החפשית להימין או להשמאיל כמאה"כ "אל נא תהי מריבה וכו', וע"ז רומז לדעת הרב ז"ל גם מאה"כ "הביטו אל צור חצבתם וכו' הביטו אל אברהם אביכם" ר"ל הביטו תמיד בבחינת הנהגתכם עם עמיתכם אל טבע ד' היסודות אשר הם לכם הצור והחומר המשותף אשר ממנו נוצרתם, כמו שהביט אברהם אביכם אליהם להיות תמיד מן הנעלבים ולא מן העולבים.
וכבר פירשו להבין דבריהם היטב עיין ביאורי לשער ל"ז בסיבת ואופן לקוי החמה.
תוכן דעתו בקוצר הוא, כי כמו שהשמש בעלותה על הארץ בכל יום תעמוד תחילה בתחתית האופק, עד שנראה לנו שפלה מאוד, ובכל זאת אורה הולכת וגוברת תמיד, תחת כי בעמדה בחצי השמים ותאיר באורה היותר גדול, תחל מהר אחר כך ללכת הלוך וחסור באורה עד כי ינטו צללי ערב, כן גם האדם בהיותו ענו ושפל רוח יתמוך כבוד ונשא וגבה למעל', תחת כי המתגא' וגבה עינים ישפל ויכנע מהר לפני זולתו, כי הכבוד והשרר' בורחים ממנו.
תוכן דעת הרב ז"ל הוא. כי אחרי שהאדם מורכב מעצם גשמי שהוא הגוף הנוטה תמיד כל עוד היותו עלי ארץ רק אל ההנאות הגופניות ותשוקות חמריות, ומעותד בבוא יום פקודתו אל הבליה וההשחת', ומעצם רוחני שהוא הנפש הקימת ונשארת גם בכלות הגויה, ונוטה גם פה עלי ארץ רק אל ההנאות הרוחניות שהן העיון וההשכלה, ועשיית הטוב והישר, הלוא מעצמו ישפוט כל משכיל, כי יותר טוב לאדם להשקיף תמיד בכל מפעליו רק אל חלקו הטוב היקר והמעול' שהוא הנפש הנחצבת מצור רם ונשא בהיות' חלק אלקי ממעל, כי אז תהיינה כל פעולותיו גם טובות ונכוחות כמאה"כ "קדושים תהיו כי קדוש אני" וכו' מאשר ישקיף רק על חלקו הנבזה שהוא הגוף, כי אז תהיינה גם פעולותיו רעות ובלתי נכוחות בהשקיפן תמיד רק אל הנאות הגוף ותשוקות החומר כמאה"כ אשר הושם בפי אנשים כאלה לאמור "אכול ושתוה כי מחר נמות" (ישעיהו כ״ב:י״ג) כי כן נוסד בכלל גם בטבע כל אדם, כי רק האיש המייקר נפשו ויחשוב עצמו בתור האדם המעלה, ישמר רגלו מלכד ביון הרשעה, כי אם ייטיב פעלו ויישר ארחו, אבל המבזה ומקטין ומשפיל כבודו בעצמו, עד שיהי' קל או רשע בעיניו, הלא ילך מדחי אל דחי לבושות תמיד בשאט בנפש מעשים אשר לא יתכנו, וע"כ כמו שאמר שמואל אל שאול בהוכיחו על פניו דרכו, בעבור הקטינו את עצמו בבחינת גדולתו ומעלתו המדינית, "הלא אם קטן אתה בעיניך ראש שבטי ישראל אתה" וכו', כן הזהיר התנא (פ"ב מאבות) בבחינה מוסרית את כל איש ישראלי לאמר "אל תהי רשע בפני עצמך" גם החוקר בס' המדות העיר על זה באמרו שאף שראוי לו לאדם לדעת כי הוא בן מות (ר"ל בבחינת גופו,) והדברים אשר לאדם ודברי המתים ר"ל המקרים והפגעים אחר יגיעוהו בעבור היותו בן אדם המעותד למות, ראוי ג"כ לו לדעת בכל זאת יעשה כל פעולותיו כאילו אינו בן מות, ר"ל שיזכור בכל פעולותיו המוסריות תמיד, כי הוא בבחינת נפשו אשר דרך נתיבה אל-מות יקר ונכבד מאוד, ועפ"י הדברים האלה הלא יקשה לנו להבין עצת עקביא בן מהללאל שאמר "הסתכל בשלשה דברים" וכו' כי בהשקפ' ראשונה, ולפי מה שאמרנו למעלה יסבב זכרון פחיתיות אלה שנוצר האדם מטפה סרוחה והולך למקום עפר רמה ותולעה ההפך ממה שרצה השלם הזה, כי בהסתכל האדם על זאת, הלא יושפל כבודו ותקטן מעלתו בעיניו עד שיעשה כל אשר יחפוץ בשרירות לבו, מבלי אשר יחוש עוד על כבודו ויקרת מעלתו, וכאשר ישים עוד אל לבו גם מהירת חליפת ימי חייו, הלא ישתדל ויתאמץ בכל עוז להתענג מהר בתענוגים גופניים וחמרים זה שבתו בית חומר מעט עלי ארץ, באמור לנפשו הבחינ' חמרית וגופנית "שיננא חטף אכול, חטוף שתי דעלמא דאזלינן מיניה לבי הלולא דמיא" מאמר שאמר שמואל לתלמידו ר' יהודה רק בבחינה מוסרית להזהירו שימהר ויחוש לעשות הטוב והתושיה בארץ ככל אשר תמצא ידו בקוצר ימי חייו עלי ארץ? ואף שרצו קצת החכמים לבאר דברי התנא השלם הזה באמרם שבעבור היות שלש סבות מביאות את האדם לחטוא שהן הקנא' בהון ורכוש זולתו והחמדה המחוברת אליה לקנות כמוהו עושר ונכסים, התאוה הגופנית והתשוק' החמרית אל הנאות חושיות ובשריות, והגאוה ורדיפת הכבוד המדומ' כמאחז"ל "הקנאה והתאוה והכבוד מוציאין את האדם מן העולם", ר"ל מאשרו הזמני והמוסריי ע"כ אמר שזכרון אלה שלש ענינים מציל אותו מנפול ברשת אחת מהנה, כי בהעלות על לבו תמיד מקורו הנבזה לא יתגאה על זולתו ולא יחפוץ בכבוד ובזכרו כי כל קניני הזמנים יכלו ורמה ותולעה אחריתו לא יקנא רעהו בעד הונו ורכושו, ולא יחמוד אותם, אף לא יתאוה להתענג בתענוגי בשרים בשומו על לבו, כי יעמוד למשפט לפני אדון כל, בכל זאת לא נחה דעת הרב ז"ל בזה בעבור הספקות אשר העיר עליו בדברים נכוחים ומבוארים, (עיין בפנים הספר,) וע"כ באר דברי התנא באופן אחר ואמר, כי הראיה היותר נצחת על השארת הנפש היא, כי רק מה שנתהוה מדבר הנפסד ישוב אחר זמן מה להיות נפסד ג"כ, ד"מ צמחי ופרחי השדה או זרעוני גינה אשר נתהוו רק מעלי השדה אשר בלו, או מזרע למינהו אשר נשחת תחילה בארץ אחרי אשר נזרע, יכלו וישובו ג"כ לעפר כבוא עתם להיות נבולים, אבל הנפש אשר לא תתהוה מהעדר הקדום כי היא עצם פשוט ורוחני הנאצלת ממקור האלקים עליון, היא לא תוכל להיות נפסדת ככלות הגויה, כי אם לשוב עוד אל מקורה ואל בית אביה כנעוריה, [וע"ז מורה לדעתי מאה"כ (קהלת) "וישוב העפר על הארץ כשהי' והרוח תשוב אל האלקים אשר נתנה", אשר יתורגם,] וע"ז העיר גם התנא באמרו "הסתכל בשלשה דברים" וכו', ר"ל בן אדם שים תמיד אל לבך, כי רק בעבור היות גופך וחמרך בא מטיפה סרוחה שהוא ההעדר הקודם להויה, הוא הולך למקום עפר רמה ותולעה שהוא ההעדר האחוז בעקב החומר, וע"ז תשפוט מעצמך, כי נפשך האצולה ממרומים ורוח אלקים אשר יפעמך לא יכלו בכלות בשרך ושארך, אחרי שאינם הוים מדבר הנפסד, כי אם ישארו לנצח, וישובו אל האלקים, וע"כ "אתה עתיד ליתן דין וחשבון" וכו', ובשומך זאת תמיד אל לבך "אי אתה בא לידי עבירה", כי רעיון זה שתשאר הנפש ותעמוד למשפט על כל מעשיה לפני הי"ת השופט כל הארץ ישמור בעליו מחטוא, וע"כ שבחו חז"ל גם את עקביא בעל המאמר הזה, אשר בלתי ספק שמר מוצא שפתיו זה מאוד כל הימים, שהי' ירא חטא יותר מכל זולתו, עד שיראתו זאת הסבה אותו להשאיר עומד בדעתו אשר בעין חכמתו חשב אותה שהוא אמיתית, ולא רצה להחליפה בדעת חביריו, אף שאם הי' מסכים עמהם היה נעשה מהם לראש ולאב"ד, כי כן משפט יראי ה' האמיתיים, כי בעד כל הון ומחיר כל קניני הזמן והכבוד המדומה לא ימכרו האמת האהוב להם מכל וע"ז יורה לדעת הרב ז"ל גם דברי ר"ח בן דוסא שהחל בהם, "כל" שיראת חטאו קודמת לחכמתו חכמתו מתקיימת", ר"ל שלא יסור מדעתו שהשיג והכיר בחכמתו שהיא אמיתית בעבור שום סבה בעולם, כי לעון ומרי גדול וכמעל בה' אלקי אמת יחשב לו להכחיש האמת אשר השיג בשכלו.
התחלות ההויה וכו', כונתו כי לדעת החוקר יצטרך כל דבר נמצא שלש דברים להויתו, א' החומר הנושא ההויה, ב' ההעדר הקודם לה, ר"ל הסרת הצורה הראשונה שהיתה תחילה החומר ההוא, כי רק אז יוכל להיות דבר חדש אם יוסר מהיות מה שהי' בתחלה, "ד"מ חלקי העשב והחציר אשר תאכל הבהמ' למזונה צריכים תחילה להסיר ע"י העיכול במעיה צורת העשב והחציר בטרם יוכלו להשתנות ולקבל צורת דם או בשר הבהמה ולהיות חלק ממנה, ג' הצורה החדש' אשר תקבל עתה, ועל שלש אלה רומז התנא כי מאמר "מאין באת" "וכו' יורה על חומר האדם אשר ממנו יתהווה והצורה אשר קדמה להויתו אשר נעדר' היותו, ובמאמר "ולאן אתה הולך" וכו' רומז על ההעדר הקודם להויה, כי להוית הרמה והתולע' צריך אתה להפשיט תחילה מחמרך צורת הבשר האנושי, למען תוכל לקבל אח"כ צורת הרמה והתולע', ומאמר "ולפני מי" וכו' מורה על הצורה, כי רק בעבור היות צורתך בצלם אלקים, אינה נפסדת ועתיד' לתת דין וחשבון לפני יוצרה, כי מאתו היא שלוחה הנה עלי ארץ ואליו תשוב.
כי הדברים וכו', עיין למעלה ח"א דף ל"ה ע"ב שער ד' ותראה כי דברי החוקר צריכים להיות כן, "כי הדברים אשר בפעולות ומעשים המאמרים פחות יאמנו מהפעולות ואם לא יהיו מסכימים לדברים המורגשים יבזום ויכחישו האמת", ע"כ ור"ל כי מעשי ופעולות החכם המורה או המוכיח את העם צריכים להיות לפתות מסכימים לדבריו, אם גם לא יהיו יותר טובים מהם באופן שיאמנו המאמרים מהפעולות. כ"א לא יסכימו יחד יבזו השומעים את דבריו ויכחישו, ויאמרו לו כעין מה שאמרו לבן עזאי ביבמות ס"ג ע"ב "נאה אתה דורש, ואין נאה מקיים", (ועיין ס' בראשית דף רט"ז ע"ב בביאורי פי' אחר בדברי החוקר האלה,) וע"ז יורה לדעת הרב גם דברי התנא "כל שמעשיו, (ר"ל הטובים) מרובין מחכמתו, חכמתו מתקיימת ר"ל דברי חכמתו אשר יורה לזולתו עושים רושם בלב שומעיהם ומתקיימים אצלם, משא"כ בהפך "כל שחכמתו מרובה", ר"ל שלא יסכימו מעשיו עם דברי חכמתו ותוכחתו אינם עושים רושם בלב השומע אותם ואינם מתקיימים.
ועם היות וכו', להבין דברי הרב ז"ל אלה עיין ביאורי תחילת תוכן שער ל"ג (ס' בראשית דף רס"א ע"א וע"ב) כי שם מבואר הכל על נכון.
כי ע"ז תמצא וכו', יען כי לפי האמור עד הנה רק השכל העיוני המאמין בה' ובתורתו יחייבנו לעשות כל המעשים שנצטוינו בה, ורק בעבורו תהי' יראתו על פנינו ע"כ יחס הכ' גם כל חטאות האדם רק אל הנפש (שהיא השכל העיוני,) באמרו "ונפש כי תחטא, ואשמה הנפש ההיא, הנפש החוטאת" וכו', ורק אונקלס אשר תרגם התורה בל' ארמי ללמדה ולהבינה להמון העם אשר לא ידעו ולא יבינו זאת, כי השכל העיוני לבד הוא העיקר בכל מעשיו ופעולותיו המוסריות, כי אם יחסו הכל אל הגוף הנרא' העושה אותן בפועל, (אף שהוא באמת החלק הפחות באדם ומעלתו גרועה ממעלת הנפש,) תרגם מאה"כ "ונפש כי תחטא, ואינש ארי יחוב",
ואולם וכו' כונתו, כי הנפש החיונית דאז מהיערישע לעבען, והדם הם פועלים זה על זה, כי מצד אחד מחזיק הדם את הנפש, כמו שיחזיק הכלי את המשק' שבתוכו, כי כמו שאם ישבר ד"מ הכלי ישפך המשק' אשר בתוכו לחוץ כן גם כאשר ישפך דם האדם ע"י חולי או מכה, תצא גם נפשו החיונית, וכל תנועותיה תשבותנה, ובהפך נראה ג"כ כי הנפש החיונית עם כל כחותיה , כח המושך, הזן, והמעכל, יהפכו מזון האדם אשר יאכל לדם, וימלאו בזה חסרון דמו ולחותיו אשר תמעטנה יום יום ונמשך מזה כי בבחינה מה הדם פועל הנפש ובבחינה מה הנפש פועל הדם, וע"כ תלה הכתוב לפעמים הדם בנפש באמרו "דמו בנפשו הוא", ופעם בהפך הנפש בדם באמרו "כי נפש הבשר בדם הוא", ובעבור היות דם הבהמות יותר גס ויותר מזיק לאדם האוכלו אמר באיסורו, "כי נפש הבשר בדם הוא" להורות כי האוכל מדמם יחשב כמאסף בזה נפש הבהמית אל תוך גופו, ובאיסור אכילת דם המופות היותר דק ואינו מזיק כל כך, אמר רק "דמו בנפשו הוא, להורות כי עכ"פ יסבב אכילתו לו היזק מוסרי, יען כי הדם תלוי בנפש,
אמנם וכו' תוכן דעתו בקוצר הוא, שאחרי שאמר למעלה שכונת התורה היא ב' ענינים. הא' ליישר הדעות ולהסיר כל שיבוש וטעות, מהשכל העיוני, והב' לטהר חומר האדם ולהרחיקו מכל תאוה בהמית, והנה האזהרה על הרחקת הדעות הנפסדות אינה צריכה חיזוק גדול, כי מדי תודע הדעה האמיתית ותושרש בלב האדם, הלא חיש קל כמוץ מגורן יסוערו כל השיבושים, ובהגלות האמת לעיני כל משכיל יפוצוץ מפניה כל הדעות הנפסדות המתנגדות לה, אשר ע"כ יראו כל השיבושים האלה רק כמומום מוסריים הדבקים רק בחיצונו של אדם, ואינם מוטבעים ומושרשים בקרב איש ולב עמוק, וע"כ גם על נקלה יוכל איש להסירם מעליו, וע"כ בא באזהרת שחוטי חוץ אשר היא רק להרחיק רעיון עבודת השעירים והאלילים מלב בני ישראל רק לשון איש המורה על חיצונו של אדם כמו שהוא לפנינו, כמא"כ "איש איש מבני ישראל אשר ישחט וכו' דם יחשב לאיש ההוא, וכו' ונכרת האיש ההוא וכו', אפס התשוקה העזה והתאוה הבהמית אל אכילת החלב והדם ושאר מאכלות אסורות, ושכיבת העריות הן תכונות רעות המוטבעות ומושרשות בפנימיות נפש האדם הרעה, אשר לא על נקלה תוסרנה מלב בעליה, ע"כ צריכה אזהרתם חיזוק גדול, כמאה"כ באיסור הדם, רק חזק לבלתי אכול הדם" ויחס גם הכ' הנפילה ברשת החטאים האלה, אל נפש האדם, כמאה"כ כל נפש מכם לא תאכל דם, כל נפש אשר תאכל נבלה וטרפה, ובעריות ונכרתו הנפשות העושות וכו', (וכעין זה כ' גם הר"ן בדרשותיו שע"כ נמנעו אבותינו הקדושים מאוד לקחת אשה מבנות הכנעני בעלות תכונות נפשיות רעות, ולא נמנעו מקחת אשה מבנות לבן ובתואל, אף שהיו עובדי אלילים, יען כי האמונה הנפסדת מקור כל ע"ז אשר היא רק טעות השכל תוסר על נקלה ע"י הלימוד הראוי והודעת האמת, אפס התכונה הרעה היא מוטבעת בנפש האדם והיא מורשה לו ולזרעו אחריו ולא על נקלה יוכל איש לשרש אותה מלב בעליה.
כי הנה וכו' כונתו, כי ד' מיני פעולות יש. הא' פעולות הרעיון והשכל לחשוב דעות אמיתיות ומחשבות נכונות אשר קראם הרב ז"ל הקנינים הנפשיים הב' הפעולות המסודרות מהן, ר"ל עשיית המעשים התוריים בעבור שיאמין השכל במציאות ורצון הי"ת המצוה אותם לעשותם, הג' פעולות והנפש להשתוקק רק אל הטוב האמיתי והמועיל, ולהתרחק מכל רע מוסריי והן התכונות הטובות אשר קראם הרב הקנינים המשובחים מהמעלות, והד' פעולות הטוב והישר בעיני אלקים ואנשים המסובבות מהתכונות הנפשיות הטובות האלה, וכל אחת מד' מחלקות הפעולות האלה תסבב לבעליה חיים טובים ואמיתיים גם פה עלי ארץ גם שם בארצות החיים הנצחיים, - וע"כ אחר שהזהירם הכ' ממעשה ארץ מצרים הכולל שיבושי דעותם, ע"א, ושאר הפעולות הרעות המסובבות מהן, וממעשה ארץ כנען הכולל מדותיהם הרעות והתועבות הנמשכות מהן אמר ממצות התורה הכוללת בהפך כל ד' מיני פעולת טובות אלה, "אשר יעשה אותם האדם וחי בהם:
תוכן דעת הרב ז"ל הוא, כי בבחינת השימוש בהנאות הגופניות יש ג' מיני בני אדם, הא' והנה ככל אשר תמצא ידו, מבלי אשר יבדיל בין הנאה המותרת או האסורה לו ואיש כזה רק למלאות תאותו הבהמית יחפוץ, ולא ישים על לב, כי על הנאה האסורה יביאנו האלקים במשפט יען כי יצרו הרע קורא אליו תמיד בבחינת הנאותיו הגופניות האלה, כל אשר תמצא בכחך לעשות, עשה, כי אין מעשה וחשבון בשאול אשר אתה הולך שמה". והב' הוא האיש אשר לא ישלח ידו להנות מדבר האסור לו אך בהנאות המותרות יהנה כאות נפשו בשמחה ובטוב לב, מבלי שים רסן ומתג לתשוקתו הבהמית אשר מקירות לבו הומה לו, בבחינת המאכל והמשתה, "אכול בשמחה לחמך ושתה בלב טוב יינך, כי כבר רצה האלקים את מעשיך", (ר"ל אחרי שלא הזהיר אותך על הנאות אלה) ובבחינת שאר הנאות הגוף "בכל עת יהיו בגדיך לבנים ושמן על ראשך אל יחסר" והג' הוא האיש אשר יסתפק רק בהנאות הגופניות ההכרחיות המצטרכות לקיום גופו, ואת כל המותר יחרים ויתרחק ממנו, ואיש כזה אשר גם בהנאות המותרות ימנע כל מה שאינו מצטרך בהכרח לקיום גופו, קדוש יאמר לו, אך ההנאות המוכרחות האלה אינן שוות בכל בני האדם כי אם שונות לפי השתנות טבע ומזג כל איש ואיש, עד שיש הנאה שהיא הכרחית לזה, אשר הוא אך למותר לאיש אחר, ד"מ מי שהוא חלש ורפה המזג טוב לו לשתות לפעמים מעט יין לחזק גופו, וא"כ הנאתו זאת הכרחית לו, יען כי מניעתה מסבבת לו נזק והפסד בבריאותו, ואם בכל זאת מונע הוא ממנה, חוטא ואשם בנפשו היא, אפס איש אחר אשר חזק ועצום הוא בתולדתו. ומוח עצמותיו ישוקה, וגידיו ועורקיו מלאים דם, הלוא לו שתית היין והשכר אך למותר וללא הועיל תהיה, ע"כ אם פורש הוא מהנאה גופנית זאת שאינה הכרחית לו, לא בשם חוטא כ"א בשם קדוש יקרא, וע"ז רומזים דחז"ל אשר למען באר היטב הסתירה הנראית בהשקפה ראשונה בין דברי שמואל שאמר "מי שלא צער עצמו אלא מן היין נקרא חוטא", ובין מאמר ר"א שנקרא קדוש אמרו "ההוא במסאב נפשיה, והא דלא מסאב נפשיה", שר"ל שרק אם שתית היין הכרחית לו לקיום גופו, והוא מזיר עצמו ממנה חוטא יקרא, יען כי עוכר שארו הוא, וכמטמא ומשקץ נפשו יחשב, אפס אם אינה הכרחית לו לפי טבעו, ובודל הוא ממנה קדוש יאמר לו, יען כי לא יטמא וישקץ נפשו בהנאת יתר זאת, (ועל דבריהם אלה נוסד לדעתי גם מאה"כ (משלי י״ג:כ״ה) "צדיק אוכל לשובע נפשו ובטן רשעים תחסר", ר"ל המחסר בטנו ממאכל או ממשקה ההכרחי לו רשע יקראו, כמו שבשם צדיק יכונה האוכל לשובע נפשו, ואינו מונע ממנה כל הנאה במוכרחת לקיום גופו, כי "גומל נפשו איש חסיד, ועוכר שארו אכזרי", ולא לבד בהנאות הגופניות יש הבדל רב בין אופני השימוש בהם, עד שיהיה הא' אסור והב' מותר, והג' הכרחי כ"א גם במעלות הנכבדות האנושיות יש הבדל רב באופני השימוש בהן, ד"מ החכמה הגבורה העושר והכבוד, מעלות נכבדות המיקרות את בעליהן ובכל זאת יש הבדל רב בין המשתמש בהן לטובת זולתו מבני אדם או לרעתם, כי באופן הראשון הן מעלות אמיתיות, ובאופן השני לא לבד שלא תהיינה עוד מעלות, כי אם פחיתיות תחשבנה, ד"מ אם ישתמש החכם בחכמתו לחשוב מזימות ותחבולות להרע לזולתו כמאה"כ הבה נתחכמה לו (שמות א׳:י׳) ומאה"כ "חכמים המה להרע" (ירמיהו ד׳:כ״ב) והגבור בגבורתו לכבוש תחת ידו החלשים ממנו, למען יוכל לעשקם ככל אות נפשו הרעה, או אם ישתמש האדם בכל אלה או בעשרו וכבודו להתגאות ולהתנשאות על זולתו, ועל כן כמו שחייבה החכמה המדינית להפקיד פקידים בכל הארץ אשר ישימו עין השגחתם על יושר וצדק המדות והמשקלים, ועל טוב המטבעו' והסחורו', למען לא יוכל איש, להונות את עמיתו, כן ראו חז"ל בחכמתם כי ראוי ומחויב הוא לתת כללים ידועים ללמד לבני אדם דעת, איך ישתמשו במעלתם האנושיות לטוב להם ולזולתם כמו שנראה מתשובות זקני נגב לאלכסאנדר על עשר שאלותיו אשר שאלם בבחינת הנהגת האדם את נפשו ואופן שימושו במלותיו, (ע' מס' תמיד דף ל"ב ע"א.) וכמו שאמר בן זומא "איזה חכם הלומד מכל אדם, איזה גבור הכובש את יצרו איזה עשיר השמח בחלקו איזה מכובד המכבד את הבריות וכל אלה נגד דעת ההמון, החושב כי חכם יקרא רק מי שילמד להחרים ולא יצטרך ללמוד מאחרים, וגבור מי שכובש זולתו, ועשיר מי שישתדל תמיד לאסוף הון ורכוש, ומכובד מ שרעיו מכבדים אותו, הנמשך מכל זה, כי לא לבד בבחינת השימוש בהנחות הגופניות, כ"א גם בבחינת השימוש במעלות הנכבדות צריך השלם האמיתי להיות נבדל מהמון העם, ולא לבד מהנאות האסורות צריך להתרחק למען לא יהיה חוטא ואשם לאלקיו, כ א גם בהנאות המותרות יסתפק רק במה שהוא הכרחי לקוים גופו, ואת כל היותר יזרה הלאה, וכפי היכולת יפרוש ויבדל ממנו, ורק אז בשם קדוש יקרא, כמו שאחז"ל, "קדש עמך במותר לך", ועפי"ז יקשה לנו להבין אחרי שפרשתנו כוללת רק האזהרה על הפניה לאלילים ועשות מסכה, הגניבה, הגזל והכחוש ברעהו והליכת רכיל, ושכיבת העריות, ושאר פעולות מתועבות כאלה, איך תחל במאמר "קדושים תהיו" וכו', כעין הקדמה לאזהרות אלה ואמר גם בסוף אחרי הזכיר כל אלה "והייתם לי קדושים כי קדוש אני", אחרי שרק הפרישות מריבוי הנאות הגוף המותרות, לא רק מהאסורות והמתועבות לה' ולבני אדם כאלה לבד תקרא קדושה, איינע הייליגונג דעם קארפערם ולבאר זאת יקדים הרב הקדמה אחת אשר נבארנה יותר בשינוי לשון והוספת ענינים, והוא: הנה יש ב' מיני התנגדות הא', בין ב' דברים המתנגדים שאין אמצעי ושלישי ביניהם, ד"מ היום והלילה שאין עת שהוא בבחינה אמיתות לא יום ולא לילה, (כי גם ביה"ש חציו הראשון יום וחציו השני לילה,[ורק אנו קצרי דעת לכוין היטב עת פרודת היום והלילה מסופקים בו אם הוא כולו מהיום או מהלילה או מחובר משניהם יחד (עיין מכל זה שבת דף ל"ד ע"ב.)] והב' בין ב' דברים המתנגדים שיש אמצעי א' או הרבה בינותם, ד"מ הקור והחום כי בין שניהם הפושר, והנה המתנגדים ממין א' נקראים קאנטראדיקטאריש ענטנעגענזעטצט, וויעדערשפרעכענד, וממין הב' נקראים קאנטרער ענטגעננזעצט, וויעדערשטרייטענד, והנה במין הא' אין הבדל בין אמרנו דרך חיוב, שעתה הוא יום, או שנאמר דרך שלילה שעתה אינו לילה, שבכל ב' האופנים ודע השומע שהוא יום, אבל במין הב' רק אם נאמר שדבר זה הוא חם ידע זאת השומע אבל באמרנו שאינו קר לא ידע עוד מה הוא. אם הוא חם או פושר וכן הוא במראה לבן ושחור, כי הם מתנגדים יחד רק ממין השני, כי הנה נודע שעצם האור הלבן, הוא מחובר משבע מיני נינונים מצבעים שונים, והם אדום, ירוק כאתרוג, ירוק כביצה, ירוק כעשבים, כחול ירוק ככרתי, (עיין תוס' חולין דף מ"ד ע"ב) ומראה פיאלעטט, אשר כולם יראו בקשת, יען כי אור השמש המאיר מנגד הענן המלא עוד ממי המטר ישבר, ויפרד לשבעה ניצוציו אלה, אשר מהן הוא מחובר, וידוע ג"כ, כי הדבר שמראהו לבן משליך כל ניצוצי האור אשר יפלו עליו מאור שמש או מאור נר לאחור אל תוך עין הרואה, ויען כי באופן זה הם נשארים מחוברים יחד יהיה מראיהם לבן כעצם האור בעצמו, אפס הדבר שהוא שחור הוא בהיפך מאסף ומקבץ כל ניצוצי האור שנפלו עליו אל תוכו, ואינו משליך לאחור אף אחד מהם, ע"כ מראהו שחור כי ממנו לא יבוא עוד ניצוץ אור לאחור אל תוך עין הרואה, וע"כ אמרו הטבעיים, כי בימי החורף ילבש אדם בגד שחור, כי הוא מחמם אותנו יותר מכל בגדי שאר הצבעים, יען כי הוא מקבץ אל תוכו כל קרני אור שמש המחממים אשר יפלו עליו, תחת כי בימי הקיץ ילבש בגד לבן המשליך כל קרני ונוצוצי אור שמש לאחור, ומגין עליו יותר מחום השמש, וע"כ אמרו גם חז"ל בחולין נ"ה ע"ב "בקייטא אייתי משיכלי חוורי וכו', בסיתוא אייתי משיכלי שחימי, יכול שר"ל שברצות האדם שישארו המים פושרים, ליליכט, כל מעת לעת, ישים מים קרים בקיץ בכלים לבנים, אשר אל תוכם לא ירדו ניצוצי אור שמש לחמם אותם ובחורף ישים מים פושרים בכלים שחורים, וע"י שיבואו מעט קרני אור שמש אל תוכם ישארו תמיד פושרים ולא יתקררו יותר, (וכן פירש"י שם ולא כרמב"ם שפי' בענין אחר בפ"ח מה' שחיטה), ינמשך מזה, כי הלבן המשליך כל הניצוצים לאחור והשחור המאסף כולם אל תוכו הם ב' דברים מתנגדים אבל ממין הב' אחרי כי זולתם יש עוד הרבה מיני צבעים כי לפי התחלפות צבע ניצוצי האור אשר ישליך דבר מה לאחור אל עין הרואה מאור השמש הנופל עליו, יהיה מראהו אדום, ירוק, או משאר צבעים, אפס כל זה רק לדעת החוקר האנגלזי נעווטאן, אבל שאר מחקרי הטבע חולקים עליו, ונותנים סבות אחרות לשינוי המראות והצבעים, ודעת החכם גאטהע היא כי הכל תליו במחיצה, אשר בין הדבר הנראה אשר עליו יפלו קרני האור, יבין עין הרואה אותו, כי בהיות המחיצה הזאת עכורה מעט יהיה מראהו נוטה לירקון וכאשר תהיה יותר עכורה ישתנה מראהו לירוק ואדום, וע"כ יראה, גם אור השמש בעמדה ממעל לראשנו, וקרניה עוברים אלינו, בקו שוה תוך אויר הנשימה העכור רק מרחק מעט, לנו במראה לבן הנוטה לירוק מעט, וכאשר תוסיף לנטות ולרדת לצד מערב ותשליך קרניה אלינו בקו עקום, אשר עי"ז הם עוברים מרחק יותר רב תוך אויר הנשימה העכור הסמוך לארץ (כי כפי הנודע גובה אויר הנשימה העכור הזה הסמוך לארץ הוא רק פרסה אחת, ולמעלה ממנה יחל כבר אויר הרקיע הבהיר,) יהיה אור השמש ירוק הנוטה לאדום ואח"כ מעט לפני שקיעתו כולו אדום, ומעתה יאמר הרב ז"ל, כי תואר רשע רע ותואר צדיק שלם, הם גם כן ב' דברים המתנגדים זה לזה ממין השני אחרי כי יש אמצעים ביניהם, שהם צדיק בינוני ורשע בינוני המתנגדים ג"כ זה לזה באופן זה, וכמו כן תהיינה הטהרה והקדושה שהיא הרחקה עד קצה האחרון מכל מדה פחותה וגרועה, והזימה והשיטוף בנאוף ושאר תועבות ופעולות נשחתות המסובבות מרוע המדות ותכונות הנפש הנזכרות בפרשתנו, כשני דברים המתנגדים יחד ממין השני, באופן שהזהרת התועבות האלה לא תחייב עוד מצות הקדושה וטהרת המדות, אחרי שיש עוד אמצעים רבים בין שתי הקצוות האלה, אפס עשיות התועבות האלה, והמניעה מעשותן הם ב' מושגים מתנגדים ממין הראשון, עד רבשלילת האחד יחוייב השני ומעתה שפטו חז"ל בצדק. כי אם היתה כונת התורה הקדושה רק ההרחקה מהתועבות האלה, לבד, הלא היה די בהזהרת עשייתן הכוללת כבר ההרחקה מהן, אבל אחרי שאמרה התורה אח"כ "והייתם לי קדושים" וכו' וכן בתחילת הפרשה "קדושים תהיו, וכו'" הלוא זה יורה לנו שכונה התורה בכל זה לא לבד לצוות על הרחקת התועבות. כ"א גם על הקדוש' האלהית, שהיא הפרישה גם מכל תענוגי הגוף המותרים כפי האפשרות האנושית, אשר חיובה לא היה נשמע ונודע ע"י שלילת והזהרת עשיית התועבות וז"ש חז"ל "כל מקום שאתה מוצא גדר ערוה" ר"ל שימת הגדר וההרחקה גם מענינים המותרים בה לא רק איסור ערוה "אתה מוצא קדושה," (ולא אעלים ממך, הקורא, מה שנראה לי לבאר סמיכת ב' הכתובים. קדושים תהיו וכו', אל תפנו," וכו'. כי הנה נודע שהעמים הקדמונים. ובפרט יושבי כנען ומצרים עשו התועבות והמעשים הרעים הנזכרים פה בפרשתנו, רק בעבור האמינם בהבלי כזביהם שגם אליליהם אשר רובם היו רק צלמי גבוריהם אשר מעולם אנשי השם, עשו כל התועבות האלה אלה וכחש, רצוח וגנוב ונאוף, וע"כ חשבו כי ירצו להם אם ידמו למו בעשותם גם הם את אלה, וע"כ למען הרחיק אותנו מהבליהם ודעותיהם הנפסדות, ומתועבותיהם אלה הנמשכות מהן, אמר הכתוב בתחלת פרשתנו. "קדושים תהיו, כי קדוש אני" וכו' "אל תפנו אל האלילים" וכו' למען יהיו שני אלה מאמרי קדש לנו לעינים ולמורי דרך המוסרי כל ימי חיינו עלי ארץ, כי אז נתרחק לא לבד מעשות כתועבות ארץ מצרים וכנען הנזכרות בפרש', כי אם נשתדל תמיד בהפך לטהר ולקדש אותנו במדות ותכונות נפשנו למען הדמות במעשינו כפי יכלתנו האנושית אל הי"ת בקדושתו וטהרתו, ומדותיו הטובות הרמות והנשאות כמחז"ל, מה הוא נקרא רחום, אף אתה היה רחום וכו'" (עיין ספ"ק דסוטה וברמב"ם פ"א מה' דעות), וע"פי דבריו האמורים עד הנה באר הרב ז"ל המדרש שהחל בו, כי רצה להורות לנו, שבכל יחידי סגולה שהיו מיום ברוא אלקים אדם על הארץ, לא היה איש שלם וכולו קדוש לאלקיו, כיעקב אע"ה שקדש עצמו בקדושה אלקית בכל אופן כי הנה אדה"ר לקח ואכל מעץ הדעת אשר צוה לבלתי אכל ממנו, ופרץ בזה גדר המצוה להתענג בהנאה גופנית האסורה לו, ונח אף שלא שלח ידו במה שנאסר לו. עבר בכל זאת גבול הראוי והמשוער בהנאות המותרות, כי שתה יין לרויה וישכר ויתגל בתוך אהלו, ואברהם אף שהיה שלם בכל מעשיו, ותמים בכל דרכיו, בכל זאת היה רק גר אשר יצא מחלצי עובדי אלילים תרח ואבותיו, ויצחק אף שהיה כולו כליל לה' בכל זאת נמצאה בו פחיתות וחסרון מוסרי, במה שאהב עשו בנו אשר עזב ארחות יושר. (כי השלם האמיתי גם את בניו לא ידע, ואת אחיו לא יכיר אם תטה אשורם מדרכי היראה והמוסר ונתיבותיהם עקשו להם) ורק יעקב לבדו התקדש מכל צד, ע"ב נקרא בשם ישראל ישר אל. וראוי הוא ג"כ יותר מכל זולתו שיקולס וישובח יוצרו בעבורו, ובעבור זרעו אחריו ההולכים בדרכיו להתקדש תמיד בקדושה אלקית כמאה"כ, "ישראל חשר בך אתפאר," (ישעיהו מ״ט:ג׳) והלביש המדרש הרעיון היקר הזה במליצה נעימה, ובמאמר דיופי, בין הי"ת ובין מלאכיו העומדים לפניו, באמרו שכבר בעלות על מחשבת הי"ת לברוא העולם התחתון, אשר האדם מבחר ברואיו, ראה, כי השבח שיתנו לו מלאכי השרת אשר נבראו ג"כ אז, בעבור בריאתו את מין האדם יהיה רק בעבור יעקב בחר שבאבות שהוא יותר מכולם מעשה ידיו להתפאר, וזש"א "בשבח אדה"ר אמרו מלאכי השרת וכו', זה שאנו מקלסין אותך בו, אמר להם גנב הוא, וכו' כשבא נח וכו', א"ל שכור הוא, כשבא אברהם וכו', א"ל גר הוא, כשבא יצחק וכו', א"ל אוהב את שונאי וכו', כשבא יעקב וכו', א"ל הן וכו', וכן ישראל יקראו על שמו וכו', הה"ד קדושים תהיו כי קדוש אני ה'.
אמר איזה וכו', כונתו. כי אחרי שאמר החוקר שבכל ידיעה ולימוד צריך המלמד את רעהו בשם דבר חבמה שידע אותו תחילה יותר טוב ממנו הלוא יקשה, איך יקרא התנא את הלומד מכל אדם בשם חכם, הלא בהיפך רק תלמיד, ולא חכם יקרא איש כזה אשר יצטרך ללמוד מזולתו מה שידע הוא יותר ממנו, ואם כונת התנא על מי שלמד יותר מכל זולתו, והמם פה מם היתרון כמו שאה"כ בשלמה "ויחכם מכל אדם" היה לומר "איזה חכם המלומד מכל אדם" גם ראיתי מניחה כ מכל מלמדי השכלתי', אינה נכונה, כי לדעת החוקר הוא בהיפך שכל מלמד משכיל ויודע וותר מתלמידיו, ולבאר זאת יאמר הרב ז"ל כי ידיעת כללות הנמצאות, המחויבת לדעת החוקר למי שיהיה ראוי להקרא בשם חכם על צד האמת, אין ביכולת ילוד אשה להשיגה, ורק בחוק עליון החכם בהחלט, תמצא, והחכם האנושי הוא רק מי שממעט בסכלות יותר מזולתו, ויודע בעצמו שהרבה תעלומות חכמה נפלאו עוד ממנו, כמאמר החכם "תכלית שנדע הוא שלא נדע", וע"כ הוא משתוקק תמיד להרבות חכמתו וידיעתו יום יום, ושוקד על דלתי חכם גדול או קטן, למען יוכל ללמוד ממנו חדשות ונצורות לא ידען מלפנים, גם אינו מתבייש ללמוד מזולתו, אחרי כי יאהב החכמה מכל הון ועושר, ואף כי יתן במחירה הכבוד המדומה, וא"כ בצדק אמר התנא "איזה חכם הלומד מכל אדם" ר"ל שיודע בעצמו כי עוד יחסרו לו הרבה ידיעות, ומרגיש בעבור זה בנפשו התשוקה התמידית ללמוד כל מה שיוכל נלמוד מכל אדם שימצא, יהיה מי שיהיה אפס המתגאה וחושב בדעתו, כי קבץ ואסף כבר כל החכמות וכל הידיעות כעמיר גורנה, הוא לא יאבה ללמוד כי חכם הוא בעיניו מכל זולתו ומי יורהו דעת? ואיש כזה באמת רק בשם כסיל וסכל, לא בשם חכם יקרא כמאה"כ "לא ייחפוץ כסיל בתבונה", (וכעין זה יספרו לנו כותבי דה"י כי חכמי יון הקדמונים כנו עצמם בשם זאפהיסטען, ר"ל חכמים, עד שבא סאקראטעס ואמר, כי לא נאוה לאנוש לקרוא עצמו בשם חכם, אחרי שהרבה חכמה ודעת עוד נעלמו ממנו, ומי זה בא עד קצה? הלוא רק כגן נעול היא לפניו, אפס קצה ישיג וכולה לא ישיג, ע"כ רק פהילאזאף ר"ל אוהב חכמה ומשתוקק להשיגה ראוי להקרא (ועיין מזה גם תוס' שבת דף קט"ו ע"א ד"ה פילוסופיא,)
וכן באמרו וכו', כונתו כי גם על מאמר זה נתמה בהשקפה ראשונה. כי לדעת החוקר יקרא גבור רק מי שעומד כראי מוצק לעומת הדברים המבהילים אותו, והוא לא יחת מפניהם, גם ישליך נפשו מנגד רק למען השיג מבוקשו אשר הוא טוב ונאה בעיניו, כמו להציל מיד צר, או להכניע אויביו תחת רגליו, וזאת לא יוכל לעשות רק אם תבער בו חמתו, כמאה"כ "וחמתי היא סמכתני," לא כאשר יכבוש יצרו, ר"ל התפעליות כעסו וקצפו על מתנגדו, ולו היו פנחס ודוד כובשים את כעסם לא הרג זה את זמרי על אשר עשה נבלה בישראל, וזה את גלית אשר חרף מערכות אלקים חיים, ולבאר זאת יאמר הרב ז"ל, כי כונת התנא היא רק שלא ישובח הגבור בעבור כבשו ארצות והדבר עמים תחת רגליו לבד, כי זאת יוכל לעשות גם מלך חלש ורפה ידים, אף כי שלא יוכל לצאת ולבוא בקרב בנותו רק לעמו ועבדיו הסרים למשמעתו ללחום מלחמתו תחתיו, כי אם בזאת יתהלל הגבור במה שיכבוש הוא בעצמו התפעליות נפשו, וימשול ברוחו, וע"כ ישובח רק אותו גבור אשר הוא בעצמו יחרף נפשו למות, ולא יחוש להרגש והתפעליות אהבת עצמו המוטבעת בלב כל אדם מלדה ומבטן אשר תצילו ותעיר אותו לשמור חייו תמיד בכל מאמצי כחו, כי אם ישליכם מנגד למען השיג רק תכליתו הנרצה לו, (אם התכלית הזה טוב ונאה באמת לא רק לפי דמיונו הכוזב.) כדוד ופנחס אשר הערו למות נפשם זה נגד זמרי ומטהו, וזה נגד גלית איש גבור חיל, ועיניהם לא חסו על חייהם רק למען קדש שם ה' לבלתי יחולל במעשה הנבלה הגדולה אשר עשה זמרי לעיני כל ישראל, או בחירופי וגידופי הפלשתי הערל הזה, וכבשו בזה יצרם הפנימי אשר בלתי ספק קרא, לכל אחד מהם מקירות לב לאמור: "למה תמות בלוא עתך, הנח לעושי רשעה אלה לעשות מה שירצו, והיתה נפשך לשלל, כי טוב חייך ממותך בחצי ימיך, אפס הם לא שעו לדבריו אלה, כי אם שמו נפשם בכפם לכבוד ד' ודתו" ונמשך מזה, כי לא לבד היוצא בקרב ללחום מלחמת גופנית עם אויבו, כי אם גם החובק את ידיו וסובל חרפות וגדופי זולתו רק למען הטוב והתושיה בשם "גבור חיל" יקרא, ד"מ הרבה מבני ישראל אשר יהיו ללעג ולקלס בכל עמי הארצות רק בעבור אמונתם האמיתית, ובכל זאת בשובה ונחת ישאו את כלמתם, וגום יתנו למכים ולחייהם למורטים, רק למען כבודו ותורתו האמיתית, הם לא בשם נרפים ורכי לבב, פיינע מעממען, יקראו, כאשר יחשוב ההמון, כ"א בשם גבורים ואנשי חיל אמיתים יקראו, היודעים למשול ברוחם ולכבוש כעסם ולסבול לחץ גופני בעד החופש הנפשיי לעבוד את ה' עפ"י התורה והאמונה האמיתית, אשר בחיקה נולדו ועל ברכיה גודלי, ויען כי ההמון המשקיף רק למראה עיניו על חינו, של דבר, יכנה התכונה הנפשית אשר בעבורה יסיר איש כל יראה פחד ואימתה מלבו בשם גבורה ובעליה בשם גבור אף אם אין כונתו להשגת טובה אמיתית והפעולה המסובבת מתכונה נפשית זאת, היא למסור נפשו למות, ללכוד ערים בצורות, ולשימם בתה, למען עשות שם ותהלה בארץ, או למען בצוע בצע כסף, ולבוז שלל אויב, אפס החכם האמיתי יראה כי כגבורה האמיתית היא רק התכונה הנפשית לכבוש כעסו ולהאריך אפו לבלתי התאנף והתקצף על נקלה על כל זולתו אשר יעשה לו עולתה, או יונהו בדברים, ובעליה יקרא בשם ארך אפים, והפעולה המסובבת מתכונה זאת, היא למשול ברוחו ובכל התפעליות נפשו וזשאה"כ "טוב ארך אפים מגבור, ומושל ברוחו מלוכד עיר" הציב תחילה שתי אלה התכונות הנפשיות הגבורה האמיתית שהיא מעלה אלוקית, והגבורה ההמונות שהיא רק מעלה אנושית, אחת לעומת חברתה, ואח"כ הציב גם ב' הפעולות השונות המסודרות והמסובבות מב' תכונות אלה השונות, והן לכידת הערים, והממשלה ברוחו, זו לעומת זו, להורות כי הגבורה האמיתית והמשרה על התפעליות הנפש, יותר טובות מהגבורה החיצונית ולכידת הערים, וזש"א התנא "איזה גבור וכו' שנאמר טוב ארך אפים וכו', (וכעין זה אמרו גם חז"ל ביומא דף ס"ט ע"ב מאריכת אפים של הי"ת לעמי הארצות אשר הרבו להרע לישראל, זו היא גבורתו שכובש יצרו")
כי יחס הקנין אל הקנין, יחס הפועל אל הפועל והכונה כיחס הגבורה האמיתית שהיא אריכת אפים, אל הגבור' ההמונית שהיא רק ההסתכנות והמסיר' למות, כן יחס, פעולת המשיל' ברוח לפעולת לכידת העיר הבצור'.
אמנם וכו', תוכן דעתו הוא, כי החוקר אמר שהכבוד אינו קנין אמיתי לאדם, וזה מג' סבות, הא' יען כי כל קנין וטוב אמיתי צריך להיות תלוי רק בדעת בעליו לבד. עד שיוכל להשתמש בו כחפצו בכל עת שירצה וכבוד איש תלוי רק בדעת אחרים, אם ירצו יכבדוהו, ואם ירצו יבזוהו. הב' כי איננו מתמיד, כי אם גם היום יכבד ההמון איש אחד ויגביהוהו למעל' והושיבו עם נדיבים, מחר בשנותם את טעמם יפשיטו מעיל הכבוד מעליו ועד עפר ישפילוהו, והקנין האמיתי והטוב המסוגל רק בקושי יוסר, והג' כי כל קנין וטוב אמיתי צריך להיות תכלית לעצמו, לא שיבוקש רק כדבר שהוא אמצעי להשגת טוב אחר, כמ"ש החוקר, כי ע"י שיכבדוהו זולתו יהי' נאהב להם ג"כ, כי המכובד מזולתו יאהב גם ממנו, גם בעבור שיחשבוהו לבעל מעלה, אשר יוכל להועיל לזולתו ישתדלו גם הם להועיל לו כפי יכלתם למען מצוא חן בעיניו (עיין מזה גם בגבעת המורה מ"נ ח"א פ"ג) ע"ב, יאמר הרב ז"ל, שכל בן זומא ואמר "איזה מכובד המכבד את הבריות" להורות, כי כמו שכל מדה טובה תסבב בעליה לפעול פעולות טובות, ד"מ מדת הגבור' אשר באדם תסבב אותו לפעול גבורות, כן גם הכבוד האמיתי הוא המסבב את בעליה לכבד זולתו, (כי כן נוסד בטבע האדם שמי שהיא בעצמו בעל מעלות ומדות טובות אמיתיות, ומכיר ויודע ערכו וערך כל זולתו מכבד גם זולתו, ומיקר, כל מדה ומעלה טובה גם באחרים, תחת כי המתגאה יאמר בלבו "אני ואפסי עוד" וע"כ ישפיל כבוד כל זולתו, ובאופן זה יהיה הכבוד קנין אמיתי ודבק תמיד בבעליו לבדו ואיננו תלוי בדעת אחרים, גם יהי' מבוקש לעצמו, כי היות בעל מעלות ומדות ישרות ואמיתיות, וידיעת האדם את ערכו ומעלתו, היא טובה גדולה וקנין אמיתי לו.
הנה יראה, כונתו, שהעד רצה להורות להם דרך משל וחידה, שהוא כמו רעהו העד הראשון נשכרו להטעותם, ורק בעבור היות ישראל אז כבר במדרגה התחתונה שנכנעו לאדום ולישמעאל, (כי יד ממשלת הרומיים גברה אז עליהם בימי בית שני, וערביים שכניהם יוצאי חלצי ישמעאל, היו ג"כ מצירים להם אז) ע"כ ירדה מעלתם להיות קרובים לקבל הטעאת אנשי בליעל כאלה, אשר בעד כסף נשכרו להעיד עדות שקר, וזש"א שבעלותיו במעלה אדומים, (אולי רומז בזה להמבצר אשר בנו הרומים בירושלים על הר אחד אשר היה מול הרי המוריה, ואנו שם תמיד למען יוכלו להכניע יותר כל יושבי ירושלים תחת משמעתם וקראו לו מבצר,) ראה את הירח שנמשלו אליו ישראל רבוץ בין שתי סלעים, אות וסימן לאומה הישראלית הרובצת תחת רגלי אדום וישמעאל, כאשר הולך הרב ז"ל ומבאר, ובהעלותו כל זאת על רעיוניו, התעצב על גורל עמו, ונרתע לאחוריו, ובחשבו כי אולי לא יאמינו למה שרמז להם בחידתו זאת, שנשכר להטעותם, הראה להם גם המעות הצרורות לו בסדינו, אשר רצה להשיב לבעליהן אחרי שלא מלא שליחותם, והם אמרו לו, כי בעבור ישרו ותומתו הכסף נתון לו, והשוכרו יענש ויוכה על עונו.
הפרק השני להבין דעת הרב ז"ל צריך אתה לדעת שגדולי חכמי ישראל נחלקו במספר עקרי אמונתנו, כי הרמב"ם ז"ל מנה בפירושו למשנת כל ישראל יש להם חלק לעוה"ב, י"ג עקרים ויסודי דתנו הנודעים לכל איש ישראלי. אשר עליהם נוסד גם השיר "יגדל", ויש שחלקו עליו ומנו כ"ו, ויש שמנו רק ששה, וס' העקרים מנה רק שלשה, מציאות ה', השגחתו, ותורה מן השמים, (עיין מכל זה שם מ"א פ"ג.) על כן נתן הרב ז"ל פה כלל נכון בבחינת העיקרים, ואמר שרק אותן האמונות, אשר מהן נוכל לאמר לא לבד שמי שאינו מאמינם איננו בכלל ישראל, כ"א גם, שמי שמאמינם הוא בעל דת ואמונת ישראל, נוכל לחשוב שעקרי דת משה וישראל אבל האמונות אשר המאמין אותן בלבד, אינו מוכרח עוד להיות בעבור זה בעל דת ישראל, ד"מ האמונ' במציאות הי"ת, אחדותו ובלתי היותו גשם או כח בגשם, אף שמבלעדה לא תצוייר דת ישראל, בכל זאת אחרי שיש בעלי דתות אחרות המאמינים ג"כ בכל אלה, ובכל זאת אינם ישראלים לא נוכל לחשוב אותן כעקרים מיוחדים לדת ואמונת ישראל בפרט, וע"כ מנה הרב רק ששה עקרים המיוחדים לדת ישראל בלבד, אשר המאמין אותם יכונה בשם ישראל, והם האמונה בחידוש העולם והבראו עפ"י הי"ת, ביכלתו לשנות כרצונו חוקי הטבע לטובת בחיריו, בנבוא' מן השמים בהשגחתו עלינו, וכי יש אלקים שופע בשמים ממעל את כל מעללינו עלי ארץ, בתועלת התשוב' וכפרת עונינו והאמונה בשכר ועונש בעולם הנצחי, ולמען השריש פנות דתנו אלה המיוחדות לה בלב כל איש ישראל נתן לנו הי"ת המועדים הידועים, אשר כל אחד ואחד מהם מורה על אחד מעיקרי דת אלה כי השבת מורה על אמונת החדוש אשר בו תלוים כל שאר העקרים אשר עליהם יורו שאר המועדים, כי מי שאינו מאמין שהי"ת ברא העולם מאין, או לפחות מהילי (חומר) קדום כי האמונה בחידושו מאין גמור ומוחלט, אינה הכרחית לאמונת התורה, [עיין למעלה בביאורי שמות דף ט' ע"ב, ותראה כי בהשקפה ראשונה דבריו פה סותרים דבריו למעלה, אך באמת אינו כן, כי פה ידבר רק בתנאי מפורש אם יודה לדעת הרמב"ם במורה ח"ב פכ"ה, שפסוקי התורה יוכלו להתבאר גם אם נאמר כדעת פלאטון שברא הי"ת את עולמו מחומר קדום, (עיין גם ספר העקרים פ"כ ממאמר ח) אבל שם בפ' שמות יגלה לנו דעת עצמו והיא כי דעת התורה והאמונה האמיתית היא, כי הי"ת ברא עולמו מאין גמור ומוחלט מבלי שהי' חומר קדום כלל.] (עין מ"נ ח"ב פכ"ה וס' העקרים מאמר א' פ"ב) אשר ע"כ אמר הכ' לדעת הרב ז"ל רק "בראשית ברא אלקים" וכו' ולא אמר "ברא אלקים מאין") אינו יכול להאמין ביכלתו לשנות חוקי הטבע, בנבוא' ותועלת התשובה, ושכר ועונש כמבואר כבר בשערים הקדומים ויבואר עוד, ע"כ נקרא השבת פה לבד במקום אשר יצווה על כל המועדים בשם "שבת שבתון" מקרא קודש, להורות כי הוא אב לכל מועדי ה' אשר בשם שבתות יקראו והם כמו קרואיו.
הפרק השלישי כי אמיתת וכו', כונתו כי רק מי שיאמין שהי"ת ברא עולמו וחדשו, יוכל להאמין ג"כ כי היה יכול לשנות חקי הטבע וסדרי הבריאה, בעשר מכות שהביא על מצרים להוציא ישראל משם, וע"כ חוברו שני אלה יחד במצות שמירת השבת, כי בדברות הראשונות נאמר "זכור את יום השבת" וכו' והטעם, "כי ששת ימים עשה ה'" וכו', ובדברות שניות נאמר "שמור" וכו' והטעם, "וזכרת כי עבד היית וכו', ויוציאך ה' אלקיך משם" וכו', וע"ז רומז גם מחז"ל באמרם "שמור וזכור בדבור אחד נאמרו", ר"ל אמונת יכולת ה' שנזכרה בשמור, ואמונת החידוש שנזכרה בזכור צמודות וחוברות הן אשה אל אחותה.
והנה וכו', כונתו כי אחרי שבא בקבל' שמזמור ס"ז זה הי' כתוב ומצויר במגן דוד כדמות מנורה ג' פסוקים בשלשה קנים מצדה הימנית ושלשה מצדה השמאלית, וכתוב אחד באמצע, מבאר הרב ז"ל כי ג' פסוקים הימנים כולם מורים על האושר הרוחני והאמיתי, כי הפסוק "אלקים יחננו ויברכנו" מורה על ברכת והצלחת הנפש האמיתית, וב' הכתובים "לדעת בארץ וכו' יודוך עמים" וכו' אשר הם בקשה שתפרוץ ידיעת ה' והכרתו בכל הארץ הוא האושר היותר גדול והיותר נכבד מכל זולתו, המבוקש מהשלם האמיתי בעבור שהוא אושר רוחני ואמיתי וכולל כל בני אדם יחד, כמ"ש החוקר "שהטוב היותר כולל הוא גם היותר גדול (עיין ביאורי ויקרא דף כ"ט ע"ב) ועל זאת יתפלל גם כל איש ישראל בכל יום בתפלת "על כן נקוה" ושלשה פסוקים השמאלים יודוך עמים" וכו' "ארץ נתנה" וכו' "יברכנו" וכו' מורים על קניני הזמן, ור"ל שכאשר תתן הארץ יבולה למכביר יתנו לך כל העמים תודה, ובראותם כי רק הוא לבדו יברכנו מברכות שמים מעל, ורק מידו נתונים לנו כל קניני הזמן, יראו מפניו כל אפסי ארץ וכמו שכל שני הפכים יתאחדו באמצעיתם, ד"מ החום והקור הם ב' הפכים כאלה ומתאחדים יחד באמצעיתם כי הפושר שהוא האמצע ביניהם הוא מורכב מקור וחום ומחברם יחד, (עיין מזה ביאורי לשער ס"ה) כן הי' הכ' "ישמחו וירננו לאומים" וכו', כתוב על הקנה האמצעי המחבר ששת הקנים יחד, יען כי הוא כולל התכלית מהאושר הרוחני הכלול בג' פסוקים הימנים, והאושר הגופני הכלול בשלשה השמאלים, כי תכלית ידיעת ה' והכרתו היא השמחה הנפשית לדעת כי הי"ת נוהג עולמו בצדק ובמישרים, וזש"א "ישמחו וירננו לאומים כי תשפוט עמים מישור", ותכלית הטובות הזמניות הוא כי ינחם וינהלם בלחם לכל צרכיהם מבלי מחסור כל דבר כל ימי שבתם עלי ארץ כמ"ש "ולאומים בארץ תנחם סלה".
הפרק החמישי, תוכן דבריו הוא, כי שכל כל אדם בריא יחייבנו להאמין בהשגחת הבורא ית' על מעשי בני אדם וכי עת ומשפט לו לתת להם כדרכיהם וכפרי מעשיהם, כי לולא זאת הלוא אין יתרון לאדם מן הבהמ' ואיך נוכל להעלות על דעתנו כי כדגי הים חסרי דעת עשה ה' את בני אדם בעלי חכמה ותבונה עלי ארץ, אשר הגדול והחזק מהם יבלע הקטן והחלש ממנו, מבלי אשר יענש על רשעתו זאת? וע"כ נראה ג"כ כי האמונה הזאת כי יש אלקים שופטים בארץ נתפשטה מימי קדם קדמתה בכל העמים ומשפחות האדמ', ובכל עת אשר יענה איש את רעהו ויראה המעונ' כי אין מציל לו מרעתו, גם לא יענש מכהו על עונו, ישא עיניו למרום אל ה' וייחל ממנו כי הוא יוציא לאור משפטו לקחת נקמתו מיד המעול, והוא ישיב גמולו בראשו, ועל קדקדו חמסו יוריד, [וכן אמר המליץ ציצערא לעם רומי כאשר ראו ופחדו מאוד בימיו מפני חמת המציק קאטילינא העריץ, אשר קם על עיר מולדתו רומי ויתלקטו אליו אנשים רקים ופוחזים להלחם עליה, וינחם אותם וידבר על לבם לאמר: אם גם אכחד תחת לשוני העוזרים הרבים אשר אתנו מאשר אתם וכו' תוכלו ג"כ להיות בטוחים כי תעוז ידכם עליהם, כי מצדנו ילחמו המדות הטובות. הבושת. היראה, האמונה הגבורה. אהבת ארץ מולדתנו הכבוד הפרישות, הצדק, המישרים והחכמה. ולמינם יעמדו רק העזות, הרשע, הכזב, מורך לבם, שנאת עיר מכורתם, השפלות והפחיתות, התאוה, העול, העושק, והסכלות, ומי זה לא יבין כי במלחמת הרע עם הטוב תעיז יד השני על הראשון זה יכנע וזה יגבר וכו'. ומלבד כל אלה הלא לאלהים המשפט. לו העוז והגבור' הוא יעמוד לימין הצדק להושיעו מכף מעול וחומס, קרנות ישרים ירומם וקרן עולתה יגדע."] אפס בכל זאת נתיחדנו ונפלינו אנחנו בזה מכל העמים בג' ענינים הא' כי אנחנו היינו הראשונים אשר ידעו זאת אחרי שהודיענו היית בתורתו שברא עולמו ברצונו המוחלט אשר מזה יתחייב, כי לא לתוהו בראו, כי אם שיונהג בצדק ובמישרים ולא ירעו ולא ישחיתו איש לרעהו וכל עושה רשעה ענוש יענש, כמו שהעירו על זה מתקני התפלה "מראשית כזאת הודעת" וכו', ורק ממנו נודעה אמונת חידוש העולם ומשפט אלקים לכל העמים זולתו, הב' שאנחנו לבדנו יודעים היום המיוחד למשפט אלקי זה, הג' שעל ידינו לבד יוקבע יום הדין הזה, וכל שאר המועדים התלוים בו כמבואר בתחילת שער זה.
וזה שגזרת אמת וכו', כונתו שמלת "אמת" תורה על הסכמת המחשבה אשר בנפש האדם עם הדבר אשר חוצה לה, ד"מ אם נחשוב שעץ העומד לפנינו הוא תאנה, והוא באמת תאנה אז נחשוב דבר אמיתי, אפס אם הוא תפוח אז מחשבתנו כוזבת, ובאופן זה יהיה משפט הנימוס אמת וצודק רק אם הוא מסכים עם מה שיחייב משפט השכל אשר הטביע ה' בקרבנו בענין זה, ד"מ משפט הנימוס, כי מי שמסבב נזק לרעהו ישלמנו, הוא נוסד גם בשכל ועל אופן זה אחז"ל שיש דין אמת למטה המסכים אל הדין הנמצא למעלה, כמאה"כ "אמת מארץ תצמח" וכו' ר"ל שרק אז נקרא דין בני אדם בשם אמת, אם הוא מסכים עם הצדק הנשקף משמים, ר"ל עם השכל המוטבע בקרבנו אשר מקורו בשמים מעל, כי ה' יתן חכמה מפיו דעת ותבונה, וזשאחז"ל על מאה"כ "כן בנות צלפחד דוברות, כך כתובה לפני במרום".
הענין הראשון וכו' להבין דעתו פה, עיין ביאורי בתחילת שער מ"ג ותוכן דעתו פה בקוצר הוא, כי ביחס הבנים לאבותם והעבדים לאדוניהם אין מקום לצדק הנימוסי והדתי, כמו שיש ביחס בני חורין שאינם קרובים זה לזה, כי אם צדק לפי ההדמות, כי אחרי שהבנים נכנעים ומשועבדים לאבותם מלידה ומבטן והעבדים מקנת כסף אדוניהם, הם ביכלתם וברשותם לכל אות נפשם לעשות בהם כרצונם, מבלי אשר יחשב להם לעול ובלי צדק אם ירעו למו ורק מדת הצדק יחייב כי יחמלו עליהם להטיב לו, ולא יעשה להם רע מאומה, ואחרי כי אנחנו בני אדם ביחס אל הבורא ית' כבנים או כעבדים, אין מקום לחשוב שנוכל לתבוע טובה מה ממנו עפ"י דין ומשפט ורק בתורת חסד חנינה ורחמים, אנו יכולים לבוא לפניו, וזה גם כונת הפייטן כי מדי יאמר "היום יעמיד במשפט" וכו' יחבר עמו הרעיון שאינו המשפט הדתיי, אחרי שיחסנו אליו ית' "אם כבנים אם כעבדים", ורק בתורת רחמים ירחם עלינו כרחם אב על בנים או בתורת נדבה וחנינה, כי עינינו לך תלויות עד שתחננו וכו'.
עיין ביאורי למעלה (בראשית דף רל"ב ע"א.)
הענין וכו', כוונתו כי נוסד בטבע כל אדם שכוחות נפשו הפנימיות מתפעלות, ע"י פעולות חיצוניות, כמו שנמצא באלישע שהשכלתו הרוחנית וחול עליו הנבואה האלקית היתה מסובבת ע"י ניגון כלי השיר כמאה"כ "והיה כנגן המנגן ותהי עליו יד ה"', (ועיין מזה ברמב"ם פ"ו מהלכות יסודי התורה,) וכמו כן המציאו החכמים תחבולות שונות לחזק כח הזכרון באדם ולהשאיר בלבו על ידן זכרון הדברים אשר ראה או שמע, והחכמה המלמדת זאת תקרא מנעמאניקא, וכמו כן יש כלי ניגון שונים, אשר כנגן המנגן עליהם יתפעל השומע מהם לשמחה או לעצב ולאבל, לבכיה או לחרדה והתעוררות, והנה השופר עיקר פעולתו הוא לעורר החרדה בלב שומעיו, כמאה"כ "אם יתקע שופר בעיר ועם לא יחרדו", אבל בכל זאת לא כל הקולות היוצאת ממנו שוים, כי התקיעה הפשוטה תסבב כעין הרהבת עוז והתפעליות השמחה וישוב הדעת, תחת כי התרועה היא סימן החרדה והצער, והשברים ממוצעים הם בין שתיהם, ויען כי הצדיקים ישמחו ליום המשפט והדין אחרי הודעם כי בו יבואו על שכרם, כמאה"כ "וצדיקים ישמחו ויעלצו לפני אלקים": והרשעים בהפך חרדים מיום הדין כמאה"כ "כהמס דונג מפני האש יאבדו רשעים מפני ה'", והבינונים יש להם התפעליות מעורבת משמחה עצב ותקוה, ולהורות על כל זה נצטוינו לתקוע בר"ה ג' קולות שונות אלה, תקיעה שברים תרועה, כמו שהולך הרב ז"ל ומבאר.-
וקרוב להליץ וכו', ר"ל שדברי הכתובים האלה המורים לפי פשוטם על העבד העברי, יכולים להאמר על דרך משל ומליצה גם על כל אדם אשר ימכר לעבדות עולמו השפל, כי כמו שיעבוד העבד שש שנים ובשביעית יצא לחפשי חנם כן גם האדם, אם גם יעבוד עבודתו עלי ארץ בעמל ויגיעה רבה שש עשריות שנה, הלא בשביעית יוכרח לצאת לחפשי חנם. וערום כאשר יצא מבטן אמו, ואף כי יאמר העבד הזמניי הזה "אהבתי את אדוני את אשתי ואת בני", ר"ל אהבתי את גופי וחמרי שהיה תמיד לאדון לו, ואת משפתתי ושאר קניני לא אצא חפשי, הלא בהכרח יגישהו אדוניו, ר"ל גופו בעצמו יכריחהו לשוב אל אלקיו, כי אחרי שיפסד גופו ויכלו כחותיו, הלוא בהכרח ישוב לאדמתו, ורוחו תשוב אל האלקים אשר נתנה, והנה ידוע, כי באחת משתי סבות ימות האדם מיתה טבעית לעת זקנתו, אם בעבור שיוחלשו קצת מאיברי גופו עד שלא יוכלו עוד לעשות מלאכתם, ד"מ אם יסתמו צנורות השתן, או שיתקשה הכבד כאבן, ושאר חלאים כדומה, אשר יקרא הרב ז"ל בשם "התכת הגוף", או שיוחלשו תשוקות האדם המאכל והמשקה ושאר הנאות הגוף ההכרחיית לקיומו, אשר יקרא הרב בשם "התכת התשוקות והפסד המאוויים", ויען כי יחש הלב מושב התשוקות החיוניות האלה אל הגוף כלו המקיף אותו מסביב לו, כיחס המזוזה אל הדלת המקיף שתי המזוזות, המשקוף והסף, גם יחד, ע"כ יאמר הרב ז"ל כי כמו שיובא העבד אל הדלת, או אל המזוזה, ישם יוחלט לאדוניו לעבד עולם, כן ימות האדם באחת משתי אלה ההתכות, ויוכרח עי"ז להיות לעבד עולם לאדוניו האמיתי בעולם הנצחי.
והכונה וכו', כונתו כי האיש הזמני, משתדל כל ימיו רק לדלות בעוצם תשוקתו וכוספו, (שהוא חבל הכסף) מגולת הזהב, ר"ל ממקור ההון והעושר, עם כדו של חרס ר"ל עם כחות גופו החלשים, מיט, רב או מעט, ע"י הגלגל, ר"ל גלגל המזלות, והכונה לפי מזלו, ולעת זקנתו תכלה תשוקתו, ומקור וההין והעושר (שהוא גולת הזהב,) ייבש בבחינתו, גם כדו ישבר, ר"ל כחיו הגופנים יוחלשו, וכוכב מזלו ישקע.
ולא היה חסרונות וכו', הלשון הזה דחוק קצת, ור"ל כי השלמים האמיתיים לא יחפצו בקניני העולם ורק אל הטוב האמיתי שהוא הכרת האמת וקנין השלמות הנפשית כל ישעם וכל חפצם, וע"כ הם סכלים לפעמים ובלתי יודעים בטוב הענינים והעסקים הזמניים, כמו שאמר החוקר כי חכמי יון, אנאקסאגאראס וטהאלעס, היו "חכמים" ר"ל להכיר האמת בעיונים ומושכלים רוחנים אבל לא היו "נבונים" בבחינת הדברים הארציים, המועילים להם ולאחרים בבחינה גופנית, גם יחסרו להם בעבור זה לפעמים הרבה קנינים זמנים אשר יש להסכלים והבוערים בעם, החפצים ומשתוקקים רק אל כל אלה, אפס כל זאת לא יחשב לחסרון ופחיתות מעלה להאנשים ומהלמים האמיתיים האלה, אחרי שהם בעצמם לא יחושו לקנינים כאלה.
סוף דבר וכו', כוונתו כי כמו שאמר החוקר, כי לא נשבות בעבור שנשבות". ר"ל שניגע ונעמול רק להביא טרף לבתינו, למען נוכל לשבות ולנוח אח"כ, "ונלחם להביא השלום" ר"ל שנלחום עם הצרים לנו רק למען המציא לנו השלום, לא למען כבוש ארצות, והדבר עמים תחת רגלינו: כן ראוי לאדם ג"כ לעמול וליגע כל ימי היותו עלי ארץ במעשים ופעולות נכוחות, רק למען קנות לעצמו עונג המנוחה והמרגוע בעולם הנצחי, והנה ידוע ג"כ כי מדי יזקן האדם כי ימעטו גם עמלו ויגיעתו עלי ארץ עד שיחדלו לצמיתות בהפרדו מארצות החיים, כי אין מעשה ופועל אנושי עוד שם בארצות החיים האמיתיים, כמו שהוא פה בארץ הנשמה הלזו ולרמוז על כל זה היה מספר פרי החג הולך ומתמעט יום יום בשבעת ימ החג הרומזים על שבעה עשיריות שני חיי האדם, עד שהיה קרבן יום השמיני שהוא מקרא קודש, ורומז על חיי העולם הנצחי הבא לאדם אחרי כלותו חייו הארציים, רק פר אחד לבדו לרמוז בזה שגם שם בעוה"ב אין שום עסק אחר לנפשות רק להתענג בנעימות נצח, ושובע שמחות את פני עליון.
הנה בפרק הח' וכו', דברי החוקר האלה הנעתקים ככל דבריו מלשון יונית ללשון עברית, הם קשי ההבנה מאוד וכונתו לפי מה שבארו הרב ז"ל היא, כי כמו שהעונג, אשר ימצא הבונה בית לשבתו בכלותו את מלאכתו זאת, אינו דומה לא בכמות ולא באיכות, אל העונג אשר היה לו בעת שכלה רק חלק פרטיי ממלאכתו זאת, ד"מ בעת אשר חבר האבנים או הלבנים יחד בחומר ובטיט, או בעת אשר הניח קורות הבית, וכן גם איש אשר יסע מעירו אל מקום אחד רחוק, אשר שם יקוה להשיג חפצו, אף כי ישמח ויגל בכל כברת ארץ אשר הלך, יען כי הולך הוא וקרב אל המקום ההוא בכל זאת לא תדמה שמחתו זאת לא לבד בכמותה, כי אם גם במהותה ואיכותה לא תדמה אל שמחתו אשר ישמח בבואו אל מחוז חפצו, וגם מהות השמחה בהשלמת החלקים הפרטים השונים, משתנה, כי כמו שלא תדמה מהות מלאכת הרכבת האבנים למלאכת הנחת הקורות והליכת קו או פרסה זו להליכת האחרת, כי האחת היא לפעמים בהר, מקום אשר יכו שם את ההולך השרב והשמש, והאחרת ביער או בעמק על שפת וחוף נהר, מקום אשר ישב שם רוח צח ונעים ואף כי אם תעשינה ההליכות השונות האלה באופנים שונים, ד"מ האחת ברגל, בהליכה ראויה או בקפיצה, והאחרת ברכיבת בהמה או בישיבה בקרון, כן תשתנה גם השמחה במלאכות או בהליכות ותנועות חלקיות אלה השונות, כן לא ידמה גם התענוג האמיתי אשר יגיע אל השלמים באחרונה, (ר"ל בעולם הנצחי והרוחני) אחרי הגיעם כבר אל מחוז חפץ כל השתדלותם לא לבד אל תענוגי הגוף ההמוניים, כ"א גם אל התענוג החלקיי אשר ישיגו בחייהם בהיותם הולכים ודורכים במעגלי השלמות ועולים תמיד מעלה מעלה בסולם השלמות, לא ידמה ולרמוז על רעיון יקר ונכבד זה אחז"ל, כי אף שכל ח' ימי חג הסוכות ימי שמחתנו, בכל זאת השמיני שהוא עצרת לה' ורומז אל התענוג הרוחני בעולם הנצחי, הוא רגל בפני עצמו באופן ששמחתו נפרדת ונבדלת במהותה ואיכותה, משמחת ותענוג ז' הימים שעברו.
והנה, תוכן דעתו, שמלת "אך" רומזת, שבעת אספכם את תבואת השדה, ויותן לכם בזה יד ומקום לשמוח ולהתענג בשמחה גופנית, בכל זאת אל יפתה לבבכם להמשך רק אחר תאות העולם, כי אם תפרידו מחשבותיכם מהטובות הזמניותי ותחוגו חג אך לה' לבדו, כי כל ענין החג הזה הוא כמו שבאר כבר להזכירנו רק בהבלי הזמן וביקרת האישר הנצחי בעולם הרוחני, וע"כ נצטווינו לקחת בו ביום הראשון ארבעה מינים המורים על המציאות כולה, כי האתרוג פרי עץ הדר אשר הוא נפרד מהאגודה ולא יתחבר עם שאר ג' מינים, רומז על הי"ת שהוא עלת וסבת כל הנמצאים ואינו מחובר ומורכב עמהם כלל, וע"כ נקח בשמאל מקום מושב הלב, להורות כי הלב צריך תמיד לזכור ולאהוב את הי"ת, והלולב שהוא העליון באגודה רומז אל עולם המלאכים שהוא העליון משאר המעולמות, וכמו שעליו סדורים זה למעלה מזה, כן יש גם במלאכים מדרגות שונות זו למעלה מזו, וענף עץ עבות שהוא ההדס רומז אל עולם הגלגלים, ויען כי הגלגלים, בעצמם הם לדעת הקדמונים "ספיריים" והכוכבים, ר"ל "מאירים", והירח גוף עכור ומקבל אורו רק מהשמש וכמו כן שאר כוכבי לכת לדעת האחרונים (עיין מכל זה בביאורי למעלה במבוא לשער ל"א) ע"כ להורות על ג' חלקי עולם הגלגלים השונים האלה, ילקחו ג' בדי הדס, וערבי נחל שנים, שאין בהם לא מאכל ולא ריח רומזים על העולם השפל אשר אישיו הוים וקלים להפסד, כמו שערבי נחל מדי יתרחקו מהמים ייבשו ויבולו, ובאופן זה הולך הרב ז"ל ומבאר הכל על נכון יותר.
תוכן דעת הרב ז"ל הוא, כי כמו שאור השמש אשר בהיר הוא בשחקים ושולח קרני חציו על כל אשר תחתיו, אף כי הוא עצם האור היקר והנכבד מאוד, לא הי' ביכלתו להועיל לבני אדם, אם לא תכן הי"ת את בבת עין בני אדם באותה תכונה שתהי' ראויה ומכשרת לקבל ניצוצי האור ההוא העוברים אל תוכו [אשר ע"כ נראה כי מדי תאבד מאדם ההכנה הזאת, ע"י קלקול גידי הראות או העירות ולחיות השונות אשר בתוכו או אם בעבור חולי מה יסוכך האישון, במסך דק המבדיל בינו ובין האור יהיה האדם עור אשר לא יוכל לראות גם הדברים אשר מסביב לו] כן הענין גם בהערות אלקיות אשר בדת, כי אף שהם אמיתיות הכרחיות אשר אין מקום להכחישן בכל זאת לא היו מועילות לאדם אם לא נתן ד' לו כשרון שכלי והכנה ראויה להשיגן כי איש בער חסר הכשרון וההכנה ההיא לא ידע ולא יבין האמיתיות היקרות ההן, וזה שהתפלל המשורר "גל עיני ואביטה נפלאות מתורתך", ר"ל תן לעין שכלי, אותה ההכנה המצטרכת להשגת נפלאות תורתך, כי שכל האדם ביחסו אל התורה והחכמה האמיתית, כיחס עין בשר אל אור השמש או אור נר מלאכותי "כי נר מצוה", ר"ל שכל מצוה פרטית תסבב לאדם רק הארת שכלו החלקיית כאור נר אשר יאיר רק בגבול קטן מסביב לו, "ותורה אור" ר"ל התורה בכלל מסבבת הארה כללית כאור שמש אשר יפיץ קרניו על כל אשר בארץ מתחת ואין נסתר מחיותו ומאורו, והנה ההכנה הזאת היא באמת נתונה מלידה ומבטן לכל בן אדם, כי אחרי שנוצר בצלם אלקים ונפח באפיו נשמת חיים שהיא נפשו המשכלת הוא מוכשר להשגת האמיתיית בכח, אך מצטרך הוא אח"כ ללימוד והשתדלות אם יצא כשרונו זה הכחני גם אל הפועל, וע"כ יש הבדל רב בין בני אדם בענין זה, כי קצתם אשר ישתדלו להוציא כשרונם זה אל הפועל ע"י לימוד, יהיו חכמים ונבונים המכירים האמת ומשכילים בכל דבר חכמת בינה, תחת כי אחרים אשר בעצלתים חובקים את ידם ולא ישתדלו להוציא כשרונם אל הפועל תשאר הכנתם הטובה הזאת כנפל טמון בקרבם אשר לא יראה אור, והמה רק סכלים ובוערים בעם יהיו כל ימי חייהם, ולהורות על רעיון יקר זה אחז"ל ד"מ "שבהיות האדם במעי אמו מלמדין אותו כל התורה כולה, וכיון שבא לאויר העולם בא מלאך וסטרו על פיו ומשכח ממנו כל התורה כולה" ור"ל בכל זה כי מדי נוצר בצורת אדם במעי אמו יתן לו הכשרון בכח ללמוד כל התורה ולהשוות כל החכמות והאמיתיות, ורק בצאתו מרחם אמו ירבו המונעים אשר לא יתנוהו על נקלה להוציא כל כשרוניו אל הפועל, אשר ע"כ רבו כמו רבו באמת הבוערים בעם אשר לא יכלו לעמוד ולהתיצב נגד כל המונעים האלה, וחדלו בעבור זה להוציא הכנתם הפנימית לקבלת התורה והחכמה אל הפועל וע"ז רומזים גם החוקרים האומרים שכל מה שישכילהו האדם הוא על דרך ההזדכרות כונו בזה רק להורות שכאשר יחשוב וישכיל האדם יוציא רק מה שהיה אצלו כבר במעי אמו בכח אל הפועל ואחרי כי כן הוא שכבר מלידה ומבטן הוטבע בנפש כל אדם ההכנה חל קבלת השלמות, הנה נמשך מזה, כי הוא נוטה בטבעו להיות צדיק והולך מישרים והנטיה הטבעית הזאת כנו חז"ל בשם "שבועה" כי כמו שהמושבע הוא אנוס בבחינה מוסרית, לעשות מה שנשבע לעשותו כי נוקש ונלכד באמרי פיו כן כל אדם אנוס ומוכרח בבחינה מה להיות ולעשות מה שטבעו נוטה אליו (אשר ע"כ נמצא כי יען שהי"ת הוא עצם הרחמים אשר ע"כ הוא נוטה רק להיטיב ומתנגד לטבעו להשחית עוד כל הארץ בימי המבול אה"כ בענין זה "אשר נשבעתי מעבור מי נח עוד על הארץ",) וזה שאחז"ל ד"מ, שביום הלידה משביעין את האדם ואומרים לו "הוי צדיק ולא רשע", ולהרחיב המשל הזה יותר אחז"ל שבעת השבועה הזאת אומרים לו שיתנהג בקנין החכמות והשלמיות הנפשיות כמו שינהג כל אדם בקנין נכסיו ועשרו הזמני, כי אם גם כל זולתו מבני אדם יאמרו לו שהוא עשיר, לא יסתפק במה שיש לו, כי אם יחשוב עצמו תמיד כעני להשתדל ולרדוף תמיד למען אסוף עוד יותר עושר ונכסים כמאה"כ בקהלת ה' "אוהב כסף לא ישבע כסף", וכמו כן יתנהג בבחינת שלמות נפשו, שאף אם יזכה כבר בעיני זולתו עד שיחשבוהו לאיש ישר ותם דרך, יחשוב עצמו בכל זאת כאילו תחסר לו עוד השלמות המוסרית, וע"ז רומז גם מאה"כ "אם תבקשנה ככסף", ר"ל כי כמו שמבקש כסף לא יאמר די, כן ראוי גם למבקש חכמה שלא יסתפק במה שידע כבר, כי אם ישתדל להרבות חכמתו יום יום, ושזשאז"ל "ואפי' כל העולם כלו אומרים עליך שאתה צדיק הוי בעיניך כרשע", ורמזו במאמרם זה גם על מדת הענוה, אשר ככל מדה טובה ויקרה מוטבעת בלב כל אדם מיני רחם ואלו ישאר על מתכונתו זאת לא רמו עיניו ולא גבה לבו, ורק מדי התהלכו עלי ארץ יחל לפעמים להתגאות ולחשוב עצמו בתור האדם המעלה, ולהורות על הרעיון, כי האדם לא יקנה השלמות הנפשית רק אם נשאר' נפשו זכה ובהירה ולא תאבד הכנתה הטבעית ע"י עסקו רק בהבלי הזמן, כי רק אז תהיה ראויה להשגת האמיתיות וגם על הרעיון שהשגת עצמות הנפש היא כעין סולם לעלות ממנה אל הכרת הי"ת כמו שכתבו הפילוסופים, (עיין מזה ביאורי לשער ס"ג) אמרו חז"ל שכוללים בשבועה זאת גם המאמר "הוי יודע שהקדוש ב"ה טהור וכו', ונשמה שנתן בך טהורה, שאם אתה מתמידה בטהרתה אתה מכיר מתוכה נפלאות בורא העולם" וכו', כי רק בהיות הנפש זכה וטהורה ותדמה בזה ובבחינה מה אל מקורה, כי בצלם אלקים וכדמותו עשה את האדם, יוכל בעליה להכיר ולהשיג על ידה גם מהות הי"ת ותאריו הנשגבים כפי יכלתו האנושית, אבל לא בהיותה מגואלה בחלאת מדותיה הרעות, שרק באמצעות מראה נחושת זכה ולטושה יראו הדברים העומדים לנגדה, אבל לא בהשתנות הודה וזיו פניה ע"י החלודה אשר תעלה עליה, אח"כ יאמר הרב ז"ל, כי בזה יש הבדל בין דעת אמונתנו האמיתית, ובין דעת הפילוסופים וחכמי העמים, כי הם חושבים שהנשמה בעצמה כאשר תנתן באדם היא פחותה וחסרת המעלה, וע"כ חובה על האדם לטהר ולזכך אותה תחילה ע"י מעשיו ופעולותיו מכל מדה רעה, ורק אחרי היותה מטוהרה תוכל לעלות מעלה מעלה להשיג סדרי הבריאה והמציאות, ועל ידם גם סבתם הראשונה שהוא הי"ת, (וקצת מחכמי ישראל שנמשכו אחריהם אמרו ג"כ, שמצות התורה המטהרות תכונות ומדות כל איש ישראל, הן כמדרגות לעלות מהם אל המושכלות והאמתיות הרוחניות,) אפס דעת אמונתנו הקדושה לפי מחשבת הרב ז"ל היא בהפך שדעת אלקים והיראה ממנו, הן קודמות לכל המצות. כמו שנראה גם בי' הדברות, שאמר תחילה "אנוכי ולא יהיה לך", שהם עמודי המושכלים הרוחנים האמיתים, ואח"כ "לא תשא, זכור כבד" וכו' שהם המצות. וכמא"הכ "סוף דבר וכו', את האלקים ירא, ואת מצותיו שמור" וכו' הקדים היראה שהיא הסיבה, לשמירת המצות שהוא המסובב, כי הי"ת הטביע כבר בנפש האדם מאת הבראה האמונה בו ויראתה אותו, שהן מקור כל המדות הטובות והמעשים הנכוחים וע"כ היא כבר טהורה וזכה מלידה ומבטן, כמו שיסדו ג"כ בתפלה "אלוקי נשמה שנתת בי טהורה היא"' וכו', וכמו שאחז"ל "ונשמה שנתן בך טהורה וכו'," והמצות אשר נצטוינו בתורה, הן רק לשמור נפשנו ולקיימה לא לבד בטהרתה המוסרית כל ימי חיי הבלנו עלי ארץ, כי אם גם להוסיף עוד על שלמוחה ואף כי לבלתי טמאה ע"י פעולות בלתי ראייות ונכוחות. כאשר יורה על זה גם מאה"כ "רק השמר לך ושמור נפשך מאוד פן תשכח את הדברים אשר ראו עיניך, ופן יסורו מלבבך" וכו', כי כאשר תשכח או תסיר מלבך המעמד היקר והנבחר בהר סיני, מת נגלה שם לתת לעמו חקים ומכפטים, וחדלת מעשות הטוב והישר אשר צוך ה אז לעשות, כי אם תלך בשרירות לבך, לתור אחר עיניך ולעשות פעולות מתועבות. הלוא תאבד יקרת נפשך ושחת הודה יפיה וטהרתה המוסרית, בחלאת מדותיך ומעשיך הרעים ובשמירת הנפש מדעות זרות ונפסדות ומחשבות הבל וכזב, אמר אח"כ ג"כ "ונשמרתם מאוד לנפשותיכם כי לא ראיתם כל תמונה פן תשחיתון וכו', ופן תשא עיניך" וכו', כי זכות וצחצחות הנפש תאבדנה גם ע"י פועל רע, גם ע"י מחשבת פיגול ודעה נפסדה, ועל זה רומז גם מאמר בר קפרא שהחל בו הרב ז"ל "כי אתה תאיר נרי" וכו', כי הנשמה הטהורה אשר עליה יאירו נצוצי אור אלקים עליון כנר אלוקים תחשב הנתונה לאדם לחפש ולחקור בעיונים ומדעים, כמא"הכ "נר ה' נשמת אדם חופש כל חדרי בטן" וזש"א "נרי בידך להעלות נר תמיד." ר"ל ראוי לך להשתדל שנפשך תשתלם יום יום ותוסיף אורה תמיד, כי נרך ר"ל נר חייך בידי ע"כ טרם יכבה, השתדל בכל עוז לקנות שלמותך המוסרית, ובזכות זה תאריך ימיך, כמו שאמר "אם אתה תאיר נרי אני מאיר את נרך:
אבל וכו', כונתו שאחרי שכ' בשער ס"ג (עיין ביאורי שם ד' נ"ה:) שתחת שכל חכמי הפילוסופים בארו מהות הי"ת על ידי דמותם אותו בבחינה מה אל הנפש, דמו חז"ל בהפך את הנפש אשר מהותה לא נודעה כל כך לכל איש ישראל, אל הי"ת אשר תאריו הנשגבים נודעים לנו ע"י התורה הקדושה, ישתדל עתה לבאר דחז"ל שם בברכות גם באופן שיורו בהפך איך תודע לנו מהות הי"ת בבחינה מה, באמצעות ידיעת מהות הנפש, כי הנה ד' מעלות ותארים נשגבים צריך האדם ליחס אל הי"ת אם בשם "יודע ומשיג הי"ת" יקרא, ועל היות כל אלה בו יוכל לשפוט ממה שישנם כולם גם בנפש האדם אשר נוצרה ממנו, כי שלמות כל צורה תעיד על שלמות יוצרה, כי המעלות הנשגבות הנמצאות בה אי אפשר שלא תמצאינה גם בו, והד' מעלות הלא הן הא' כי כמו שאין חלק מגוף האדם אשר לא תניע אותו כח נפשו, באופן שלא נוכל ליחד אבר ידוע ולאמר ממנו כי הוא מקום מושב הנפש, כן גם אין חלק בכל העולם ומלואו אשר אין כבוד ה' חופף עליו, ופועל בו כרצונו באופן שאין ליחד מקום וגבול ידוע אשר אותו לבדו אוה למושב לו וזשאז"ל "מה הקב"ה מלא את העולם כלו אף הנשמה ממלאה את כל הגוף", (והמובן הוא באמת להורות על ההפך, ורק מפני הכבוד הקדים במאמרו "מה הקב"ה" וכו' ואח"כ "אף הנשמה" וכו') ורעיון זה הלביש המדרש שוחר טוב בלשון אחר באמרו "מה הנשמה אין אדם יודע את מקומה כך הקב"ה אין כל בריה יודעת מקומו" וכו' הב' כמו שהנשמה היא עצם רוחני הנפרד מחומר ופועלת עליו רק בכחה, אשר ע"כ לא תושג בחושים כי אם על ידי פעולתה, כן גם הי"ת הוא עצם נשגב ונפרד מכל גוף ולא יושג בחושים חמרים, כ"א עפ"י פעולותיו וזש"א "מה הקב"ה רואה ואינו נראה, אף הנשמה רואה (ומרגשת כל ההרגשות) ואינה נראית" (ומורגת בחוש) הג' כמו שהנשאה זנה ומעמדת את כל הגוף, ר"ל כי רק באמצעות כחות הנפש, הזן והמעכל ושאר הכחות המחוברים להם ניזון הגוף וכל אבריו, ורק כל עוד נשמת רוח חיים באפיו יחיה האדם, וכל איבריו חיים ומתנועעים, ואך יצא תצא הנפש יכלה הגוף וכל פעולותיו תשבותנה ולקבר יובל כמאה"כ "תצא רוחו ישוב לאדמתו" כן הי"ת מעמיד ומקיים את כל העולם, ונותן חיים לכל אשר בקרבו כמאה"כ "ואתה מחיה את כולם" כי לא לבד הגלגלים והכוכבים אשר הם מתנועעים לדעת הקדמונים בדעת ובהשכל לעשות רצון בוראם בשם "חיים ומשכילים" יקראו, כ"א גם שאר כל הנמצאים כבע"ח, צמחים ודוממים כולם בשם "חיים" יקראו, כל עוד יפעלו פעולתם אשר נודעה להם לפי טבעם כי פעולת האבן והמים לנפול ד"מ למטה ועלית הרוח ושלהבת אש למעלה, ומשיכת המאגנעט את הברזל בשם "כחם וחייהם" תקראנה, והי"ת הנותן בהם כחם זה הוא המחיה אותם וזשאחז"ל מה הנשמה זנה את כל הגוף אף הקב"ה זן את כל העולם" הד' כמו שהנפש המושגת רק ע"י פעולותיה אין אדם יכול להשיג מהותה ואיכותה ואמתת עצמותה, כן לא יוכל שכל האנושי להשיג מהות ועצמות הי"ת ואנחנו יכולים לאמר שהי"ת הוא רק זולת מה שישיג האדם כי הוא נעלה ונשנב על כל מה שיוכל האדם להשיג אבל אין אנו יכולים לאמר שהוא דבר מה שישיג האדם ד"מ האדם משיג רק דבר שהוא בעל תכלית ואנחנו נדע שהי"ת אינו בעל תכלית כ"א בעל בלי תכלית ונמשך מזה כי ידיעתנו את הי"ת היא רק ידיעה השוללת הנקראת "ראיית אחורים" לא ידיעה מחוייבת אשר בשם "ראית פנים" תכונה כמאה"כ "וראית את אחורי ופני לא יראו" (עיין מזה ביאורי לשער נ"ד) וכל זה מורה על גודל ועוצם מעלת הי"ת וזשאחז"ל מה הקב"ה יושב בחדרי חדרים" נעלם ומכוסה ונשגב מעין השגת בני אדם "אף הנשמה יושבת בחדרי חדרים", ולא תושג על אמתתה מעיני השכל האנושי.
אמר כי הוא וכו', ר"ל רק על ידי נפשו היודעת מאוד (שהיא המראה הלטושה הזכה והבהירה אשר בה יראו מראות נפלאות אלקים ר"ל שעל ידה לבדה יכיר האדם את בוראו ונפלאות מעשיו) אני נותן לך תודה והלל על כי נוראות נפלאתי (ר"ל על כי נבראתי באופן נפלא, ועל כי) נפלאים מעשיך, כי מי שנפשו איננה טהורה וזכה ורעיוניו אינם בהירים וצלולים הוא איש בער לא ידע, וכסיל לא יבין נפלאות ה', וע"כ לא יתן גם תודה לאלקיו על כל זאת, וכאה"כ "כל הנשמה תהלל יה", ר"ל רק הנשמה שהיא נפש השלם הזכה ובהירה, היודעת בוראה אשר אליה נלוה כבר השפע האלקי, (עיין מזה ביאורי למעלה בראשית דף מ"ז,) תדע, ותמצא עצמה מוכרחת להלל ה', ולהודות, [ועד"ז בארתי כבר גם מה שיסדו בתפלת ר"ה "ויאמר כל אשר נשמה באפו, ה' אלקי ישראל מלך ומלכותו בכל משלה", ר"ל רק מי שיש לו נשמה אמיתית מכיר בוראו וממשלתו בכל.]
והנה אחרי וכו', כונתו, כי את זה לעומת זה עשה האלקים, כי מצות לקיחת השמן הזך להעלות נר תמיד על המנורה הטהורה שהיא רומזת על הנשמה הטהורה הזכה והבהירה, אשר יום יום תוסיף שלמותה לאור באור ההשכלה האמיתית, אשר בזכותה יארכו גם ימי בעליה עלי ארץ, ולא במהרה יכבה נר אלקים אשר בקרבם, הציג הכתוב לעמת מעשה בן אשה ישראלית אשר בעבור סכלותו ובערותו וחשכת אור שכלו לא ידע את ה' ולא הכיר עוצם מעלתו י"ת, אשר ע"כ גדפו וחרפו, ולעונש על חטאו זה גם נר חייתו נדעך, ובחצי ימיו קפד כאורג חייו, ויתן את רשעים קברו, ובכל זאת נתאמת מאמר בר קפרא שהחל בו הרב ז"ל "נרך בידי ונרי בידך" וכו'.
יכה יוסי את יוסי, (עיין סנהדרין נ"ו ע"א ופירש"י שם) כי בעבור שהמגדף אינו חייב עד שיקלל שם בשם, ולא רצו חז"ל להזכיר על לשונם, אף בדרך משל, קללת השם המפורש, ע"כ נקטו לדוגמא יוסי שהוא בן ד' אותיות כמו שם הויה, וחשבונו של יוסי כחשבונו של אלהים, שהוא מספר שמונים וששה.
והנה הכת וכו' ר"ל אחרי שכת זאת מאמנת בקדמות, העולם, וכי הכל נמשך מאז ומקדם רק בהכרח ממה שקדם לפניו, כמסובב הנמשך מסבתו, ד"מ החום והאור מהשמש והקור מהשלג והכפור יכחישו גם בכל שכר ועונש, כי יאמרו אם הצלחת אדם ידוע הזמנית, או בהפך רעתו הגופנית והחמרית, מחויבת עפ"י חקי הטבע הקודמים תהי' לו למנה מבלי הבדל אם צדיק או רשע יהי' חכם או סכל, וכן אם מטבע הנפש מחויב שתשאר לנצח. גם נפש החוטאת תשאר, ואם אין השארתה נמשכת מטבעה, גם נפש הצדיק תכלה במותו, כי אין פועל ומעש' אדם יוכל לדעתם לשנות דבר ממה שהוטבע עליו, אחרי שלפי טעותם גם הרצון האלקי לא יוכל לשנות מאומה מחוקי ומנהגי הטבע ההולכים רק על פי דרכם הקדום ונתיבות עולם, אשר לא תמושינה לנצח, וע"כ לא תשאל כת זאת על מה שלא הזכיר' התורה שכר הרוחני אחרי שגם הזכרת שכר הגופני לא תישר בעיניה ויהי להפך אם הזכירה התורה גם שכר הרוחני היתה חולקה ומערערת גם בזה עליה.
ולו הונח וכו', ר"ל שדעת פילוסוף זה וסיעתו הוא, שאם יודו שהצלחת האדם ומנת גורלו תוכלנה להיות משתנות לרעה או לטובה, על פי רצון אלקים לפי גמול מעשיו הטובים או הרעים, הי' מהראוי שדת אלקית תיעד ותבטיח רק האושר הרוחני והאמיתי לשומרי מצותיה, ולא לכבוד ולתהל' יהי' זה לה, אם תצוה אותם רק לכונן בכל מפעלותם רק להשגת טובות זמניות, כהון ועושר, שובע, וכבוד, שהם רק טובות מדומות שיינגיטער החולפות ועוברות מהר חיש, אבל באמת אינם מודים כלל בזה שעושר האדם יהי' לו למנה מאת האלקים רק על פי פעלו כמ"ש בדיבור הקדום.
ושאין לטבע וכו' להבין דבריו אלה והבאים אחריהם היטב, עיין ביאורי בראשית כ' ע"ב ודף צ"ב ודף ק"ט.
וזה יחיה המת וכו' ר"ל כי אלי' החיה בן הצרפית (מ"א י"ז) ואלישע בן השונמית (מ"ב ד') גם הוא אסף צרעת נעמן (שם ה') ורפא המים (שם ב') ולמען הציל חנניה מישאל ועזריה קורר האש ולא נכבו בגחלתו (דניאל ג') ולמען החיות את דניאל סוגר פי האריות (שם ו).
בהיולי העולם ר"ל בחומר העולם,
כי הנה הפילוסוף וכו' ר"ל שהחוקר אמר שכמו שישימו המורים בחצים אות ידוע להם אשר יישירו נגדו כן ראוי לאדם שישים ההצלחה האמיתית תמיד לנגד עיניו, אשר אליה יכונן בכל פעולותיו להשיגה והצלחה זאת קרא בשם "אושר" אשר גדרו שהוא פועל הנפש כפי מעלתה,
שהרצון וכו' דע כי העץ התחוב באופן וגלגל אשר עליו יסוב נקרא בלה"ק בשם יד (עיין רש"י מ"א ז' ל"ג) ושתי נקודות קצותיו נקראות קוטבים או צירים, ומעתה יאמר הרב ז"ל, כי כמו שכל גלגל יסוב על שני קוטבים. כן תסובינה כל פעולות האדם על קוטבי הרצון והסירוב לשמוע בקול ה', ולהשיג אושר הנפש האמיתי, ור"ל כי כל מעשה אשר יעשה האדם הוא מסכים עם רצון הי"ת ואושר הנפש או מתנגד לו, כמא"כ "אם תאבו ושמעתם" וכו' "ואם תמאנו ומריתם" וכו'.
תוכן דעתו הוא כי ב' מיני הצלחות יש לאדם, הא' הצלחה מוסרית הנקראת בל"הק "דבוק בה" כמא"הכ "ואתם הדבקים בה'" וכו' והב' הצלחה גופנית, ולזה יצטרכו שלש ענינים, הא' הוא בעצמותו של אדם ר"ל בריאות גופו וכוחותיו הב' הוא במלאת ספקו ומחסוריו אשר יחסרו לו, באופן שיהיה לו כל המצטרך לו ולאנשי ביתו ממאכל ומשקה מלבוש ומעון, והג' שיהיה לו שלום מכל סביביו, ולא ירעו לו שאר בני אדם, כי אם ישב בטח ושאנן מבלי מכלים דבר ועל שלש אלה רמז הכ' באמרו "ואתה שלום" בבחינת בריאות גופך, "וביתך שלום" בבחינת היות לך ולביתך כל מחסורך. "וכל אשר לך שלום" בבחינת הסרת כל צר ואויב אשר יציק לך וע"ז יורה גם מא"הכ, וברך את לחמך" וכו' (שהוא הבטחת הספוק והמצאת כל המחסורים) "והסירותי מחלה" וכו' (שהוא הבטחת הבריאות) "את אימתי אשלח לפניך" וכו', (שהוא הסרת והרחקת כל מציק) וכן נמצא בהפך, כי כאשר חטא דוד ומשפט ה' חייב להענישו אמר הנביא בשם ה' אליו "שלש אני נועל עליך" וכו' ר"ל רעב חרב, ודבר, שהם ההפך מכל עניני ההצלחה הזמנית והגופנית שזכרנו למעלה, ונמשך מזה כי הברכות אשר יחולו על ראש עושי מצות הי"ת הן מארבעה מינים בריאות הגוף שובע ועושר, השקט ובטח וההצלחה הנפשית שהיא הדבקות בה', העולה על כלם, כמאה"כ "ולתתך עליון וכו' ולהיותך עם קדוש וכו'" ובהפך כאשר יחטאו יאבדו מהם כל ארבעה מיני טובות אלה, ועפי"ז מפרש הרב ז"ל והולך כל הפרשה כלה, ודע קורא נחמד ! כי הביאור לנת"הש הלך ג"כ בעקבות הרב ז"ל פה אך הוא חלק הטובות והרעות הזמניות, הבאות לאדם חלף טובו או רעתו, לארבעה ראשים, בהשענו על מאה"כ ביחזקאל י"ד פסוק כ"א "אף כי ארבעת שפטי הרעים חרב ורעב חיה רעה ודבר" אבל הרב ז"ל כלל חרב וחיה רעה תחת סוג אחד כי שניהם הם צרים ומתקוממים עלינו מחוצה לנו והשלום הפך שניהם.
ירצה וכו' ר"ל כי כונת הכ' "וזכרתי את בריתי וכו' היא, אף שאזכור בריתי את אבותם אברהם יצחק יעקב, בכל זאת לא תועיל להם זאת הזכירה לגאלם טרם ירצו עונם יען כי גם את הארץ אשר לא שבתו עליה אזכור, ע"כ בעון מניעת שמירתם השמיטות והיובלות תשם הארץ ותעזב מהם והם בארצות אויביהם.
ובמדרש הנעלם מה יקר אף נחמד משלו זה, שהמשיל יחס הי"ת המרחם והמשגיח על עמו ישראל הנתונים ביד זרים, ומפוזרים בין עובדי הנלולים למלך שכלתו האהובה לו מאוד היתה שוכנת ברחוב של עובדי עורות, שאף שלולא זאת לא היה הולך המלך לרחוב זה כלל יען כי היא מלא גלולים וחלאה, בכל זאת לכבוד אהובתו הוא מבקרה פעמים שלש ביום, אף ברחוב זה המתועב לו מלפנים, ועל דרך רמז כדרכו, אמר כי מלת לכלתם הכתוב חסר כמו לכלתם רומז על משל זה, ור"ל בעבור כלתו שהיא בתוכם, לא אגעל ולא אמאס אותם להלך בארצם, למען השפיע שם חסדי ואמתי על עמי ישראל.
כי הנוכחיות וכו' להבין דבריו אלה עיין ביאורי בראשית דף קע"ה ע"א.
או שיכוין במלת נגדך וכו' ר"ל שהתכלית המיוחדת לאדם והראויה לו לפי מעלתו בהיותו בעל שכל המכיר את בוראו תקרא פה בשם "נגד" לפי שהוא נערכת היטב ומצומצמת כראוי נגד מעלתו ויקרתו, וע"כ לא יוכל האדם להעלות על דעתו שתכליתו פה עלי ארץ היא רק לאכול ולשתות ולהנות שאר הנאות הגוף, כי זאת הלוא היא גם תכלית ותעודת הבהמה ושאר בע"ח ובמה יבדל איפה האדם מבחר היצורים מהם? ולמה זה נתנו ה' עליון על כל החי אשר על פני כל הארץ וחלק לו בבינה והשכל אם לא חהיה תכליתו להשכיל ולהתבונן בדרכי ה', ולעשות עפ"י פקודת שכלו את כל המעשים הנרצים בעיני הי"ת? וזשאה"כ "ועפעפיך יישירו נגדך" ר"ל יהיו מכונים תמיד ביושר אל תכליתך ותעודתך המיוחדת לך והעומדת לנגדך.
יראה עיקר וכו' כוונתו כי שם מקום יורה לפעמים בלה"ק על ציור מיוחד מושכל ורוחני, כמו ברוך כבוד ה' ממקומו שר"ל לפי מדרגת מעלתו הרוחנית והציור השכלי שיש לנו ממנו, ופה כונת חז"ל היא שיכונן כל איש את תפלתו רק אל ציור שכלי רוחני ואלהי אחד שהוא הי"ת לבדו ולא לזולתו, ויען כי לפני בוא אברהם אע"ה אשר הכיר אלהים אמת היו בני אדם מאמינים בהרבה אלהות וע"כ היו שונים בהכנת תפילותיהם כי זה התפלל לשמש, וזה לירח וזה לכל שאר צבא השמים, עד שבא הוא והכין לבבו לדרוש את ה' לבדו, והורה זאת גם לבני דורו בכל מדרך כף רגלו כמאה"כ (בראשית י"ב) "ויקרא בשם ה'" ע"כ אחז"ל "כל הקובע מקום לתפלתו" (ר"ל שמיחד תפלתו רק לה' לבדו כמו שעשה זאת אברהם ראשון לכל באי העולם) "אלהי אברהם יהיה בעזרו"
וראה נפלאות וכו' תוכן דעתו שאף שכל התפלות צריכות להיות מיוחדות רק לה' לבדו, הפליגו חז"ל עוד יותר בתפלת הגשמים שצריכה להיות מיוחדת להי"ת בתכלית היחוד יותר מהתפלה בעד שאר הדברים ההכרחיים לאדם, ולהורות על ענין זה אמרו ד"מ שהגשמים הם מהדברים שלא נמסרו המפתח שלהם ביד שליח, וע"ז רומז גם מאה"כ בתפלת שלמה, כי בתפלות שיתפללו ישראל רק בעד הסרת רעב דבר שדפון וירקון ושאר הצרות אשר תמצאנה אותם, אמר רק "ובאו והתפללו אל הבית הזה" ובהעצר השמים אמר "והתפללו אל המקום הזה, "המורה על הכונה" המיוחדת לנקודה שכלית ורוחנית אחת, והיא אל הי"ת בתכלית היחוד.
ואחר שהתורה וכו' ר"ל יען כי התורה האלהית המלאה לה חקי ה' ומשפטיו הישרים היא לנו כדבר גשמי הממלא מקום הי"ת ראוי הוא שיעשה האדם כל מעשהו רק לשמה, ר"ל רק למען מלאות המצוה הכתובה בה לא בעבור שום פניה להשגת תכלית אחרת, כמו שחובה עליו לעשות מעשיו רק למען הפיק רצון הי"ת.
וזה שכבר וכו' ר"ל כי החוקר אמר שמקור כל אהבה האמיתית הוא השיווי שבין האוהבים יחד. כי כמו שאהבה הטבעית שבין הקרובים נוסדה רק על היותם כלם בני איש אחד שהוא ראש ואב כל משפחתם והם כלם עצם מעצמיו ובשר מבשריו, כן נוסדה גם שאר כל אהבה רק על שיווי הדעות או המידות אשר בינותם כמו שיאהבו ד"מ בני דת ואמונה אחת, או יושבי עיר ומדינה אחת השוים לרוב בעבור זה גם במדותיהם ותכונותיהם, איש את רעהו יותר מאשר יאהבו את זולתם, ואחרי שכבר אמר (עיין למעלה בתוכן השער) כי כל הישרים מתכונים רק לנקודה האחת האמצעית, ובעבור זאת שוים הם גם יחד, תחת כי העוזבים ארחות יושר נוטים זה מזה וכל אחד ואחד מהם מתכוין לנקודה אחרת, כי זה יפנה ד"מ להשגת העושר וזה אל הכבוד המדומה וזה אל הנצוח, [וע"ז רומז לדעתי גם מאה"כ (תהלים קכ"ה) שקראם בשם "המטים עקלקלותם" בכינוי רבים, יען כי כל אחד ואחד מהם הולך עקלקלות באופן אחר] ובעבור זאת תמצא האהבה ג"כ רק בחיק הישרים השוים יחד ולא אצל זולתם, ויען כי העושק בתורה לשמה הוא הישר האמיתי, קראוהו חז"ל בפ"ו ממס' אבות בשם "רע אהוב" ר"ל כי הוא רע אהוב לשאר הישרים בני גילו, וכן קראו גם חז"ל את כל ת"ח ההולך מישרים בשם "חבר" לא כן שאר המון העם הפונים איש איש אחר בצעו ואינם מתחברים יחד להשגת תכלית אחת.
ויבער וכו' ר"ל בכל זאת יען כי התורה האלהית תלהט אש התשוקה הרוחנית והמוסרית בלב כל דורשיה, ותרוה נפש כל הצמא המשתוקק אל הידיעה והאמונה האמיתית כמים קרים אשר ישיבו נפש עיפה, ובהיפך תכבה אש התשוקה החמרית אשר תבער בלב האדם החושב רק בענינים ארציים והנאות גופניות, כאשר יכבו המים את שלהבת אש בוער, גם תהיה למנה רק למי שמתבודד עצמו בעיונו מעניני התבל וממחמדי בני אדם כאלו היה שוכן במדבר מקום לא עבר שם איש ע"כ אחז"ל להורות ע"ז "בשלשה דברים נתנה התורה באש במים במדבר".
ומי קרירות העצלות. ר"ל כי כמו שבגבור על האדם חום דמו תבער בקרבו אש התאוה, כן כאשר יגברו בקרבו הליחיות המימיות המעורבות בדמו יהיה עצל ורפה ידים ושונא כל עמל יגיעה ותלאה, ואף כי להתיגע בעמל עיון התורה, וכן הוטבע כמעט בנפש כל אדם תשוקת ההון והעושר אשר ע"כ רוצה וחפץ הוא תמיד לעבור במדברות ובימים רק למען בצוע בצע ולרכוש רכוש, ורק ע"י ההרגל התמידי יוכל האדם לשקע אש תאותו החמרית, ולחזק רפיונו להרהיב עוז בנפשו לעסוק בתורה, ולמעט תשוקת ההון לבלתי היות תמיד עובר ארחות ימים ומדבריות כי אם יושב אוהלים להגות בתורה וחכמה וע"ז רומזים גם דחז"ל כי כמו שג' דברים אלו ר"ל ג' הנטיות הנזכרות האלה נתנו לאדם, בחנם ר"ל שהוטבעו בטבעו מלידה ומבטן, כן גם קנין התורה והסרת ג' מידות רעות אלה ע"י ההרגל נקל לו לאדם, באופן שגם התורה נתנת לו בחנם ר"ל מבלי עמל ותלאה רבה,
כי בהיות וכו' כוונתו שאם היה מנין בן עשרים שנה לכל אחד ואחד מיום לידתו היה המנין מתחלף מיום אל יום כי נניח ד"מ שבאחד בניסן שנת תר"ח יהיה מכפר כל בני עשרים שנה במדינת שלש מאות אלף איש, הלוא ביום שלאחריו כבר יגדל מספר זה מכמה אלפים, בעבור שנוסף עליו גם מספר אותם האנשים שנולדו בשני לחודש ניסן שנת תקפ"ח, וכן ביום שלאחריו ומן אז והלאה יגדל תמיד המספר הזה, אפס כאשר ימנו לשנות העולם, ר"ל שכל הנולדים מראשית שנת תקפ"ח עד אחריתה ימנו לבני עשרים שנה כבר בתחלת שנת תר"ח, הנה ישאר המנין הזה שוה כל שנת תר"ח כלה, ואף בצאתה כאשר תחל שנת תר"ט ויהיו נוספים על המנין הזה כל האנשים שנולדו מתחלת שנת תקפ"ט עד אחריתה לא ירבה המנין, אחר שיוגרע ממנו מספר כל הנולדים בשנת תקמ"ח אשר יכנסו עתה כבר בשנת ששים ואחת לימי חייהם לפי מספר שנות העולם, ואחרי כי לפי מנהג העולם ישוה לרוב יחד מספר כל הנולדים והמתים בכל שנה ושנה, הנה ישאר עי"ז המספר והמנין הזה כמעט בכל השנים מבלי חילוף ושינוי גדול, וידמו גם בזה למלאכי עליון (כאשר התאוו להדמות להם) אשר לא ישתנו ויתחלפו לעולם.
והנה לפי שטעה וכו' תוכן דעתו הוא, כי הדבר היקר והנכבד ימנה בדיוק וצמצום, והדבר שהוא פחות הערך והמעלה לא יתן איש דעתו למנותו (אשר ע"כ אמרו גם חז"ל פ"ג ממס' ערלה שכל שדרכו לימנות חשוב ואינו בטל ברוב) והנה בלעם לא ידע תחילה להעריך מעלת ישראל, ודמה אותם לשאר העמים הקדמונים אשר בהם יושקף רק אל ריבוים הכללי אשר בעבור זה יש להם הכח והגבורה והיכולת להכניע זולתם, מבלי אשר יעמול איש למנות אישיהם הפרטיים אשר אין להם מעלה מיוחדת, כמו שאמר בלק מהם "הנה כסה את עין הארץ" וכו' אפס אחרי כן כאשר התבונן יותר הכיר מעלת ישראל ויתרונם על כל העמים כמו שאמר אח"כ "לא הביט און ביעקב," וכו' ע"כ הודה שראוים הם להמנות לפי מספר אישיהם הפרטיים, בעבור מעלותיהם ומידותיהם הישרות שיש לכל אחד ואחד, כמו שאמר "מי מנה עפר יעקב" וכו' וע"כ התאוה ג"כ להיות כמוהם כמו שאמר "תמות נפשי מות ישרים" וכו',
והנה לזה, כוונתו כי כמו שנודע להי"ת מספר כל המזלות ומספר כל הכוכבים אשר בכל מזל ומזל (כי כפי הידוע מחובר כל מזל ומזל מכוכבים פרטיים רבים, אשר רק בהתחברם יחד תולד צורת המזל ההוא.) ובכל זאת אה"כ ד"מ מהי"ת "המונה במספר צבאם" להראות בזה מעלתם וחשיבותם בעיניו, כן אף שנודע להי"ת מספר מפקד כל ישראל בכללותם ופרטיהם, צוה בכל זאת למנותם איש איש לגלגלותם להראות בזה חשיבותם ומעלתם. ויען כי הראיה וההסתכלות בחושים הגופנים תסבב לפעמים אל הנראה נזק והפסד כמו שבאר הרב ז"ל בשער ס"א (עיין ביאורי שם), ע"כ נצטוו לתת איש איש בקע לגלגלת למען ימנו רק השקלים ולא הם בעצמם באופן שיודע מספרם רק ע"י מספר השקלים.
הנה הוא שם וכו' ר"ל יען כי לדעת הקדמונים יתנועע בכל יום הגלגל היומיי עם כל הגלגלים אשר מתחתיו ממזרח למערב סביב הארץ שהיא מרכזם, ע"כ נמשלה הארץ אשר רק בעבורה ולתועלתה תהיה התנועה הזאת לאיש שוכב מוטל על גבי ראשו אל הדרום ורגליו אל הצפון, ומניע על פניו הגלגל מימינו לשמאלו שהוא ממזרח למערב, כמשפט אדם העושה כל מעשיו ופעולותיו רק בידו הימנית.
והוא במה שדמתה וכו' סיבת דמיון צד מזרח העולם לפנים ומערב לאחוריו של אדם עיין למעלה בביאורי לשיר השירים ד' על הכ' עורי צפון וכו'.
כי קו האורך וכו' להבין דבריו אלה אקדים לך כי בהיות שני מושגים ד"מ מושג א ומושג ב מתיחסים זה לזה באופן שלא נוכל להעלות על דעתנו הוית מושג ב אם לא נצייר תחילה הוית מושג א, אבל נוכל לצייר הוית מושג א אף כאשר נסלק הוית מושג ב אז יאמרו חכמי ההגיון כי מושג א קדום בטבע למושג ב, ד"מ מושג היות מין האדם בעולם לא נוכל לצייר ברעיונינו אם לא נחשוב תחילה היות סוג החי בעולם, אבל בהיפך נוכל לחשוב ולהעלות על דעתינו שיש סוג החי בעולם אף אם לא היה נמצא מין האדם עלי האץ, כי כל אדם חי, אבל אין כל חי אדם, וע"כ אמרו כי מושג החי שהוא סוג כולל הוא קודם בטבע, למושג האדם שהוא מתאחר בטבע (עיין מזה בס' מילות ההיגיון שער י"ב) וידוע ג"כ כי כאשר נצייר ברעיונינו מושג הקו ההנדסיי ע"י חיבור הרבה נקודות הנדסיות יחד אשר אין להם שיעור עובי כלל יעלה לנו מושג האורך, אבל מושג הרוחב לא נשיג רק כאשר לנו ברעיונינו ציור שטח אשר שני צדיו ארוכים ושניהם קצרים ד"מ שטח מרובע כזה מזרח צפון # דרום מערב אז נקרא כל קו וקו הארוך ההולך ממזרח למערב בשם אורך, וכל קו וקו ההולך מצפון לדרום שהם קצרים ממנו בשם רוחב, ונמשך מזה כי מושג האורך קדום בטבע למושג הרוחב, כי אין רוחב מבלי אורך, כי לולא היו בשטח שלפנינו הקוים ההולכים ממזרח למערב כי אם רק הקוים ההולכים מצפון לדרום, היו גם הם נקראים רק בשם אורך ולא בשם רוחב, והנה התוכניים אומרים כי הקו הסובב את כדור הארץ ממזרח למערב יכיל חמשת אלפים וארבע מאות פרסאות אשכנזיות 5400 והקו הסובב אותו מצפון לדרום הוא קצר ממנו כעשרים פרסאות, יען כי כדור הארץ הוא נדחק מעט בשני צדיו בקרבת הציר הצפוני והדרומי ע"כ נקרא הראשון בשם אורך והשני בשם רוחב. ועפ"י הקדמות אלה תבין היטב דברי הרב ז"ל פה.
והם הד' פנים וכו' כוונתו כי המורה ח"ב פ"י כ' כי כדור הירח פועל פעולתו להניע את יסוד המים [וכן יורה גם הניסיון לפי דעת כל חכמי הטבע הראשונים והאחרונים שמתנועת הירח (בצירוף פעולת השמש עליה ועל הארץ) תולד ירידת ועלות מי הים על הארץ פעמים בכל יום, כי בעלות הירח על האופק ויתקרב אל פני הארץ ימשוך אליו המים אשר בלב הים, ואז יערמו ויגביהו שם קימתם ועי"ז יתמעטו המים על כל גדיותיו, וברדת הירח ויתרחק מעל הארץ תבטל המשיכה הזאת, ואז ישובו המים לאיתנם ויעלו על שפת הים כבראשונה, וע"כ יהיו העליה והירידה הזאת במדרגה יותר גדולה בתחילת החודש או בסופו במילוי הירח בעת שתעמוד הירח לעומת השמש או תחתיה ממש, ובמדרגה יותר קטנה בעת פגימתה, גם נודע לכל כי החלאים אשר סבתם הפסד לחיות האדם המימיות כצרעת הראש והגוף ישתנו מאוד עפ"י תקופות הירח סביב הארץ בימי החודש כי לפי רבות אורה או מיעוטה, כן ירבה או ימעט החולי ההוא, גם שינוי האויר הלח הוא אם יבש? תלוי הרבה פעמים רק בתקופת הירח במילואה או במיעוטה, אשר כל זה יעיד כי כנים דברי הרב המורה ז"ל שהירח פועל על יסוד המים והשמש פועל בחומו על יסוד האש, וכדור שאר הכוכבים הנבוכים מניע יסוד האויר, וכדור שאר הכוכבים העומדים מניע הארץ, וקרא הגלגלים והכדורים האלה בשם חיות יען כי לדעת הרב ז"ל יש לכולם נפש חיה ומשכלת (עיין מבוא לשער ל"א) ויען שכל ארבעתם פועלים על כל ארבע היסודות רק שכדור אחד פועל יותר על יסוד האש והאחר על יסוד המים וכן כל אחד ואחד מהם על יסוד אחר ידוע, ע"כ אמר הכ' כי ארבעה פנים לאחת, כי לפי דעת המורה שם וב"פ א' מח"ג הכונה במאה"כ "פני אדם פני שור" וכו' רק שכל אחד מארבע יסודות אלה דומה באיכותו בבחינה מה לאחד מאלה. [כי הרוח או האויר אשר כמעט לא יחשב לדבר גשמי בעבור דקותו, דומה לאדם אשר נשמתו תחייהו שהוא עצם רוחני, והאש אשר כחו חזק מאוד לכלות ולהשחית את כל, דומה לאריה וליש גבור בבהמה אשר לא יחת מפני כל, ויסוד המים ידמה במריצת שטיפתו לנשר אשר קל מהרה יעוף בשמים, ויסוד העפר דומה לשור אשר רק מעשבי השדה וצמחי האדמה יקח מאכלו, גם בבקרים נחרוש, נפתח ונשדד אדמתנו.]
שארבעת וכו' ר"ל שכמו שתנועת כל כוכבי לכת אינה על קו שוה ממזרח למערב כזה --# כי אם על קו נוטה ודומה לעיגול העולה תחילה ממזרח לצפון ויורד אח"כ למערב ומשם לדרום ואח"כ עולה שנית למזרח כזה, מזרח צפון # דרום מערב באופן שיעברו על כל ארבעת רבעי העולם כן חנו גם בני ישראל אשר במעלתם וצורתם הפנימית נדמו לכוכבי שמים בארבעת דגליהם על ארבע רוחות העולם לרמוז ולהורות על זה (ועיין מכל זה גם בביאורי לשער ל"א).
וזה כי העם וכו' ר"ל כי בצאת ישראל ממצרים (מקום אשר חכמת המזלות נולדה ונפרצה שמה לרוב, יען כי היא והארצות אשר סביבותיה מקום אשר לא עליהם יהיה הגשם והשמים בהירים שם תמיד כמעט בכל ימי השנה, באופן שיכלו לחזות תמיד היטב בכוכבים) היו נמשכים עוד אחר דעת חכמי המזלות אשר חשבו שכל מעשה בני האדם וכל תנועותיו, הדרכים אשר ילך בהם והמסעות אשר יסע ראוים להיות רק בעת ובעונה הראויה על פי מצב ומהלך הכוכבים הידועים זה לעמת ונגד זה, או זה אצל זה הנקרא בל"ע בשם קאנשטעלאטיאן, דיא צוזאממען אדער ענטגעגענשטעללונג דער פערשיעדענען געשטירנע, וחשבו כי רק באופן זה ישכיל ויצליח האדם בכל דרכיו ובכל מעשיו, ולמען הוציא הדעה הנפסדה הזאת מלב כל ישראל הוזהרו לא לבד שלא לעשות ככה במאה"כ "לא תעוננו" שר"ל (לדעת ר"ע בסנהדרין ס"ה) שלא יבחרו עת ועונה ידועה לכל מעשיהם עפ"י מצב ומהלך הכוכבים, כי אם נצטוו פה ג"כ לסדר מסעם וחנייתם רק עפ"י ה', אשר הלך לפניהם בעמוד ענן לנחותם מבלי שום לב כלל על מצב או מהלך הכוכבים במסלותם.
ואמר זה וכו' הנה ידוע שתנועת כל כוכבי לכת היא ג"כ כתנועת השמש לדעת הקדמונים רק באזור המזלות ר"ל באותו החלק מרקיע השמים אשר שם יראו י"ב המזלות שור טלה וכו' וכמו שתתעכב השמש בתקופתה, תתת כל אחד ואחד מהי"ב המזלות חודש ימים שהוא חלק י"ב מזמן הקפתה שהוא שס"ה יום, כן יתעכב שמה שבתאי סאטורנוס אשר זמן הקפו כ"ט שנה ומחצה ג"כ חלק י"ב ממנו שהוא קרוב לשתי שנים ומחצה, וצדק יופיטער קרוב לשנה אחת, ומאדים מארס נ"ז יום ומחצה, ונוגה ווענוס י"ח יום ומחצה וכוכב מערקור ז' ימים ורביע, והלבנה קרוב לב' ימים וחצי (עיין מזה גם במבוא לשער ל"א) ועפי"ז תבין דברי הרב ז"ל.
ואמר עוד, הכונה שאם חנו בלילה במקום אחד ונסעו משם ביום, היו יכולים לחשוב שבעבור ממשלת הירח בלילה חנו שם, ואם חנו שם ביום ובלילה היו יכולים לחשוב שצומח היום ר"ל שהכוכב הידוע משבעה כוכבי לכת המושל ביום ההוא (עיין מבוא לשער ל"א וההשערה שם) הוא גרם חנייתם שם, ואם חנו שם ב' ימים היו חושבים שמעמד הלבנה במזל ידוע שהוא לפי חשבון הגם רק ב' ימים (כי לפי החשבון המצומצם הוא קרוב לב' ימים וחצי כמ"ש בהערה הקדומה) גרם זאת, או אם ימים במקום אחד שהוא שנה שלימה היו יכולים לחשוב שכוכב המושל בשנה ההיא, (כי גם ממשלת כל שנה ושנה יחכו לכוכב ידוע) גרם זה, ע"כ להוציאם מכל טעות כזה אה"כ "על פי ה' יחנו" וכו' להורות שרק על פי ה' היו כל מסעיהם וחנייתם לא עבור שום סיבה אחרת.
וגם מה שאמרו וכו', עתה מבאר הרב ז"ל מחז"ל "כל האומר דוד חטא שלמה חטא אינו אלא טועה" בשני אופנים אחרים, הא', הוא, שרצו חז"ל רק לאמור שלא יחשוב איש שהשלמים האלה חטאו על האופן ההוא הנראה לנו מסיפור הכתוב לפי פשוטו, כי אז באמת היה גדול עונם מנשוא, ולא כסה הי"ת על עונם, להראות עוד אהבתו למו, כי אם בלתי ספק היה עונם יותר קל ממה שנראה מפשט הכ', (כמו שאחז"ל כתובות דף ט' בדוד שנתן אוריה ככל היוצא למלחמת בית דוד גט על תנאי), ובשלמה שבקש לבנות ולא בנה (שבת דף נ"ו) והב' שהכוונה רק שמי שיתנצל בעד חטאו באומר שגם השלמים האלה חטאו, יחטא ואשם גם בזה, בהצדיק נפשו בחללו כבוד השלמים האלה מלבד שעי"ז לא יסור החטא מפחותי הערך אם גם יחטאו הנכבדים.
והקש עליהם וכו' עתה רוצה לבאר מחז"ל זה באופן אחר ולהבין דעתו צריך אתה לדעת כי המורה ח"ב פרק ל"ב כ' כי יש שלשה דעות בענין חול הנבואה על בני אדם האחת דעת ההמון שהי"ת יבחר מי שירצה מבני אדם מבלי הבדל החכם יהיה או סכל? וישרה עליו נבואתו, והב' דעת הפילוסופים החושבים כי הנבואה היא רק שלימות טבעית אשר תבוא בהכרח למי שישלים נפשו במידות ותכונות טובות ידועות וחכמות שונות, וכמו שלא יוכל רוח הנבואה לחול על מי שלא השלים נפשו בכל אלה, כן גם לא יוכל להיות נמנע ממי שנמצאו בו כל תנאי הנבואה האלה, כמו שהוא מהנמנע שיזון איש בריא ממזון טוב ולא יולד מן המזון ההוא דם טוב, כי שני אלה יחד ר"ל חול הנבואה על השלם והוית דם טוב ממזון טוב הם כמסובבים הבאים בהכרח מסיבתם הקדומה, והשלישי דעת התורה הממוצעת בין שתי אלה והיא שהנבואה לא תחול כ"א על מי שהשלים נפשו כעין מה שאחז"ל "על חכם גבור ועשיר" ובכל זאת יוכל הי"ת למנוע שפע אלהי זה ברצונו גם ממי שיהיה ראוי ונכון לקבלתו, וברוך בן נריה אשר יצק מים על ידי ירמיה והיה בלתי ספק ראוי לה ובכל זאת לא זכה לנבואה לעד על זה (עיין מכל זה ביאורי לשער ל"ה שמות דף י' ע"א) ומעתה יאמר הרב ז"ל כי מרע"ה חשב תחילה כדעת ראשונה ובעבור ענותו הגדולה חשב עצמו חסר השלימות הראויה, וזש"א "שמצאו להקב"ה קושר כתרים לאותיות" ר"ל שנותן שפע נבואתו גם לאנשים חסרי השלימות לגמרי הדומים בעבור זה לאותיות שאינן מנוקדות שאין איש יוכל לקראם כראוי והם בעבור זה כגולמים בלי צורה, אפס הי"ת האיר עיניו והורהו כי לא כן הדבר, כי אם שהנביא צריך בתחילה להיות גם שלם בעצמו וזשא"ל "משה אין שלום בעירך"? וכאשר תמה משה על זה עוד ואמר "כלום יש עבד" וכו', א"ל "מכל מקום היה לך לסייעני" ר"ל לא כמו שתחשוב שגם על איש בער וסכל חסר כל השלימות אנכי משפיע שפע נבואתי לא כן הוא כי אם על איש שישלים נפשו תחילה כפי יכלתו לעשותה ראויה ומוכשרת לקבלתה, ומסייע אותו כביכול בזה.
והכונה וכו' תוכן דעתו שרק בבני אדם נמצא לפעמים שהבן או התלמיד יחכם יותר מאביו או ממורהו אף כי יחס הבן והתלמיד אל האב ומורה כיחס העלול אל עלתו, יען כי אחרי שלמד תחילת לימודו אצלו וקבל ממנו הקדמות חכמה יוכל להיות שהבין אח"כ יותר מדעתו ממה שהבין מורהו, אם בעבור שהיה לו בטבעו ותולדתו שכל צח ורעיון זך יותר ממנו, או בעבור שיחסי ועניני זמנו ומקומו, היו יותר טובים ויותר מוכשרים ללימוד החכמה מיחסי ועניני האב או המורה ד"מ אם היה אביו או רבו בעל אשה ובנים רבים ואין כל מאומה בידו להחיות נפשו ונפש ביתו, הלא אז יחיה במצור ובמצוק בדאגה וחוסר כל, ואיך יוכל להגביה עוף ברעיוניו להשיג החכמה כראוי,? תחת כי בנו או תלמידו זה יחיה בעושר ורוב כל, ונפשו חפשי מכל דאגה ותוגה באופן שיוכל ללמוד ולעיין בחכמה ככל אות נפשו מבלי מכלים דבר, ונמשך מזה שגם בזאת ידמו התורה והחכמה למים, אשר כל עוד יתרחקו ממקורם שהוא המעין, יתרחבו ויתפשטו יותר ויהיה לנחלים ונהרות, (וע"כ יאמר מהאיש השלם המלא חכמה ותבונה כנהר המלא מים על כל גדותיו, שיש לו רוחב לב (כמו שנאמר בשלמה מ"א ה') תחת כי איש חסר תבונות אשר לא יחפוץ בתורה וחכמה יקרא בשם "גבה לב" יען כי במרד ובמעל הגביה לבו ד"מ עד שלא יוכל להכיל מי התורה והחכמה כהר או גבעה גבוהה אשר המים ירדו מהם לארץ, וזשאה"כ "תועבת ה' כל גבה לב") אפס כל זה הוא רק בבני אדם ר"ל באב או מורה אנושי, שיוכל הבן או התלמיד לחכום ממנו בעבור איזה סיבה חיצונית וצדדית, אבל אצל הי"ת הנעלה הנשגב מכל יחסי הזמן והמקום ושאר סיבות חיצוניות, אין שום אפשרות שתמצא איזה שלימות בשום נמצא שלא תהיה אצלו בעצם וראשונה כמאה"כ "אם מעושהו יטהר גבר?" אה"כ "הנוטע אוזן הלא ישמע?" כי המשים דבר בתואר מה חיוב שימצא ענין התואר ההוא בו בעצם וראשונה, ר"ל אם לא יהיה התואר ההוא נמשך מחסרון ופחיתות קדום, [כי ע"כ לא נוכל לאמר היוצר פה ושנים לאכול הלא יאכל אחרי שכשרון האכילה הכרחי לאדם רק בעבור חסרונו הקדום שהוא גוף ארציי אשר ימות לשחת אם ירעב או יצמא עיין מ"נ ח"א פ' כ"ו] ועפ"י הדברים האלה תבין מאמר המדרש הזה "אמר להם הקב"ה לישראל כשירד יעקב אצל פרעה לא יצא ממנו עד שברכו (יען כי תומת וישרת לבו הרהיבתהו לברך אותו בעבור שהיטיב מאוד לבנו ליוסף שגדלו על כל השרים אשר אתו ונתן לו בזה אות אהבתו, גם לו הראה ידידותו, במה שקבלו בסבר פנים יפות) "אף אני כשאבוא אצליכם טעון ברכות אני בא וכו'" (ר"ל אם תבנו לי בית לשכן שמי שם, ובכל מקום אשר תעבדו אותי שם בלב שלם ונפש חפצה ותראו לי בזה אהבתכם אלי, אריק לכם ברכותי שם עד בלי די,) ע"כ לא לבד כאשר הוקם המשכן אמר להם אהרן יברכך ה' וכו', יאר ה', וכו', ישא ה' וכו', כי אם גם בכל עת ובכל מקום אשר יזכירו ישראל את שם ה' לעבדו ולאהבה אותו יברכם בכל טוב, כמאה"כ להם כבר בעמדם על הר סיני "בכל המקום אשר אזכיר את שמי אבוא אליך וברכתיך".
אמנם, תוכן דעתו בקוצר הוא, כי עיקר הצלחת האדם המוסרית עלי ארץ הוא, בהאמינו ובשומו תמיד אל לבו כי כל הטובות וההצלחות אשר תהיינה תמיד למנה לו ולכל העולם בכללו אינם באים דרך מקרה והזדמן, כי אם ברצון הי"ת היוצר והמנהיג כל הטבע כלו, ורק למען השריש האמונה הזאת בלב כל ישראל (לא בעבור היות הי"ת מצטרך לברכותינו, או שנוסיף לו בזה שלימות מה אחרי שהוא שלם בעצמותו לבלי תכלית מעולם ועד עולם) צוו חז"ל לברך על כל מה שיהנה האדם בשם ומלכות, למען יודה האיש הישראל, בכל עת שיאכל וישתה או יהנה שאר הנאות הגוף, במציאות הי"ת אשר הוא הסיבה הראשונה לכל נוצרי ובמלכותו ר"ל בהנהגתו את כל העולם תמיד ברצונו ובחפצו, כי רק באופן זה יודיע לכל שגם כל טוב פרטי אשר יהיה לו למנה, רק מיד ה' הוא לו אשר המציאו בגבורתו, כמאה"כ "יודוך ה' כל מעשיך" וכו', כבוד מלכותך יאמרו וכו', להודיע לבני אדם גבורותיו וכו'. ר"ל כל בני אדם שהם מעשע ידיך חייבים תמיד להודות בכל עת ועונה שיהנו מהנאות העולם במציאותך ובמלכותך, למען הודיעי בזה גבורותיך לכל בני אדם כי הכל ממך הוא ומידך נתן למו, וע"כ כאשר שמע ר' ישמעאל קול אלהים אומר "ברכני" (עיין ברכות ד' ע"א) אמר "יהי רצון" וכו' מאמר המורה על אמונתו בהנהגת השגחת הי"ת לרחם על ברואיו ולכבוש כעסו עליהם, וע"כ נענע לו ראש להורות כי כונת מברך כזה נרצה בעיניו ית'. ר"ל בהיות תכליתו רק להורות בה אמונתו במציאות הי"ת והנהגתו את ברואיו, ועל רעיון זה רומזת גם הברכה האמורה מפי אהרן ובניו "יברכך ה', יאר ה', ישא ה'," ר"ל רק מאתו ית' לבד ולא מסיבה אחרת זולתו יושפעו כל הטובות האלה, וכן יורה ע"ז גם מאה"כ "ושמו את שמי על בני ישראל ואני אברכם" וזאת היתה גם תועלת ותכלית מצות ברכת כהנים למען יושרש על ידה בלב כל ישראל מפי כהני ה' אשר עליהם להורות את העם האמונה האמיתית עם כל שרשיה ועיקריה, האמונה במציאות הי"ת ובהנהגתו את העולם, ומבוארות בזה הספקות שהעיר הרב ז"ל.
וזה וכו' כונתו כי מכלל דברי חז"ל האמורים על ברכת כהנים זאת, יודע לנו כי היא כוללת כל שלשה הצרכים ההכרחים לאדם אם יהיה מאושר כראוי על ארץ, הא' שתהיה היכולת בידו למלא כל צרכי ומחסורי נפשו ונפש ביתו הגופניים ועליו יורה מאה"כ "יברכך ה' וישמרך" שפי' חז"ל "יברכך בממון וישמרך בגוף" והב' כשרון השכלה, ושיאורו עיניו ללמוד ולעיין כראוי בתורה וחכמה אלהית, ויען כי לזה צריכה חנינה יתירה מאת הי"ת כמו שהוכיח הרב ז"ל מכמה כתובים ויסדו חז"ל גם בברכת ש"ע "חננו מאתך דעה בינה והשכל" ע"כ יורה עליו המאמר "יאר ה' פניו אליך ויחנך," והג' היא הדבקית בהי"ת ואהבתו אשר תהיה לו למנה בהתהלכו בתום לבו, וקנותו עי"ז השלימות האמיתית אשר ע"ז מורה מאה"כ "ישא ה' פניו אליך וישם לך שלום" ויען כי השלום האמיתי הזה הוא הטוב היותר גדול לאדם ע"כ היא גם חותם כל הברכות כלן, והנה כבר נתן לאדם הראשון הכשרון לקנות לו כל אלה שלש מתנות יקרות, ורק כאשר חטא נסתלקו כלם ממנו ומבניו, עד שבא אברהם אע"ה וזכה הוא ואחריו כל בניו יוצאי חלציו בכלל, כאשר נגלה ה' עליהם לתת להם את תורתו ושכן כבודו בתוכם באוהל מועד אשר צוה אותם לעשות, שישפעו עליהם מחדש כל ג' ברכות ומתנות יקרות אלה כאשר הולך הרב ז"ל ומבאר בזה המדרש שהחל בו (עיין בפנים הספר),
כן אותות הפועל והאמצעים וכו' כצ"ל אותות הוא שם פעולה הנגזר משורש אוה ויתורגם לפ"ז זא איזט אויך דיא געהאריגע וואהל דעם ווערקמייסטערס אונד דער זאנסטיגען מיטטעל ערפארדערליך, ווען מאן איינע געלונגענע פאלקאממענע ארבייט ערלאנגען ווילל.
כאשר הוא שם המגלות על המקוה ממנו לעתיד כצ"ל לדעתי ור"ל כי שם בשער ל"ד באר הרב ז"ל כבר כי נמצאו במרע"ה כל השלימיות המצטרכות לגואל ורועה ישראל. והן הנה אשר גלו והודיעו לכל אדם בראשית שליחותו כי יוציא אל הפועל כל מה שהיה מקוה ממנו בלכתו אל פרעה במלאכות ה' צבאות, ואם לבני אדם היה זה גלוי וידוע ע"י שלימיותיו ומידותיו הטובות אשר נודעו לכל עפ"י מעשיו היקרים אשר עשה כבר מלפנים, אף כי שהיה זה גלוי וידוע לפני הי"ת היודע כל אשר בחר בו ועיין מזה גם בביאורי שמות דף ה' ד"ה ואולם.
שלימות הדבר המבוקש מה שהוא דורך מהלך הצורה בהם.
אמנם זה הטוביות וכו' בל"א אבער דיעזע גיטע ווירד אן אירנען אין צווייאפאכער הינזיכט געריהכיט, ר"ל כי בשתי בחינות ישובחו ישראל שהם טובים, האחת בבחינת אישיהם הפרטיים כי תחת שבשאר אומות אם גם ימצאו בהם לפעמים איזה יחידי סגולה הם רק טובים ושלימים בבחינת שאר בני עמם, אבל לא ינשאו עוד במעלתם המוסרית על כל שאר בני אדם בכלל. וזש"א הרב ז"ל "שהאיש ההוא לא נודע לו שלימות זולתי מה שהוא מצרי או בבלי" וכו', וזש"א הכ' "זה יולד שם" ר"ל שתהלתו היא רק בבחינת שנולד שם ר"ל שמה שהזכיר הכ' שם האומה "רהב (שהם מצרים) ובבל, פלשת, צור, וכוש" מוכיח שמלת "שם" אינה מורה לבד על מקום לידתם כ"א גם על כלל האומה, להורות כי רק בבחינת האומה בעצמה לבדה הם שלימים ונכבדים יותר משאר בני האומה ההיא, אבל אין שמו הולך למרחוק להיות נכבד גם על פני חוצות בעבור מעלתו על כל שאר אישי בני אדם, אפס באומה הישראלית ימצאו בכל דור ודור אנשים יקרי רוח הנעלים במעלתם על כל בני אדם גם יחד בעבור קרבתם אל האלהים כמו שהיו נביאי ה' ואנשי הרוח וכמו שאחז"ל "שקול משה נגד כל ישראל" ר"ל שמשה לבדו נחשב בבחינת שאר כל בני אדם ככל האומה הישראלית בבחינת שאר העמים, וזשאה"כ "ולציון יאמר איש ואיש יולד בה," ר"ל אחרי שלא הזכיר פה שם האומה הישראלית מוכח כי מלת "בה" יורה רק על מקום לידתם לבד (כאשר יורה בכל מקום "הבית" על הגבול והמקום שבו יעשה דבר מה) והכוונה שאף שנולד בציון לבד, בכל זאת איש נכבד יקרא בפי כל העמים יען כי על פני כלם יכבד, והשנית בבחינת האומה בכללה שהיא יקרה ושלימה מאוד אם תבחן מעלתה נגד שאר העמים, כמו שאה"כ כשושנה בין החוחים," וכו' שהוא מאמר הי"ת על כנסת ישראל, ומורה שאף שגם האומה הישראלית אינה שלימה בהחלט בכל זאת היא כשושנה שאף שהיא אינה פרי הראוי למאכל גם אין לה צל נחמד, בכל זאת בעבור יפי מראה ונועם ריחה היא נחמדת, ובבחינת החוחים אשר יסובו אותה היא יקרה ונכבדה מאוד, "כן רעייתי בין הבנות" ר"ל כן האומה הישראלית בין שאר האומות שאף שגם בה נמצאו לפעמים כמה פחיתיות וחסרונים מוסריים, בכל זאת בבחינת שאר העמים עובדי אלילים אשר לא נמצא בהם שום שלימות היא יקרה ונכבדת מאוד, כמאה"כ "רק באבותיך חשק ה' (ר"ל אותם חשק בעבור שלימותם המוחלטת) ויבחר בזרעם אחריהם בכם מכל העמים (ר"ל אבל אתם נבחרתם רק בעבור היותכם שלימים יותר משאר העמים) וכן יסדו חז"ל גם בתפלה "אתה בחרתנו מכל העמים" אבל היא הללה את הי"ת שם במאמר "כתפוח" וכו' להורות שהוא שלם אמיתי נשגב ונעלה גם על כל השלימים כתפוח שהוא נעלה מכל עצי היער אף שיש בהם גם נושאי פרי מתוק יען כי בו חברו יחדיו כל השלימיות, שפריו מתוק, וצלו נעים, ומראהו נחמד, וריחו מבושם.
באופן שיאות הדיבור בכל אחד מהם על דרך השאלה לדעת א"כ הוא כאשר הונח עפ"י מאמרם? כצ"ל ור"ל כי בחלק הפרשה שהוא מבאר עתה ר"ל פ' מתאוננים, יבואו ענינים על כל ארבעה אלה. ר"ל על מהות ואיכות משה שליח ה', ועל מהות מתנת הי"ת ועל מהות הי"ת בעצמו, ועל מהות ישראל מקבלי מתנתו, וע"כ יחשוב הרב ז"ל אותו למשפט כי יאות, שידבר פה על כל אחד מאלה, לדעת א"כ הוא שכל ארבעה אלה טובים כמו שאמרו ז"ל יבוא טוב, ויקבל טוב, מטוב לטובים?
אמר אמנם יראה וכו' הלשון דחוק ותוכן דעתו הוא כי סימן היות דבר מה טוב, הוא בהיותו נאהב לבני אדם, ואם הוא נאהב מכולם הוא טוב בהחלט, ואם הוא נאהב רק לאחד ד"מ מאכל מתוק לאיש מפונק האוהב מעדנים הוא טוב רק לו ר"ל שנקרא טוב רק בהצטרפותו ובחינתו אל האיש ההוא האוהב אותו, אפס הדבר שלא יאהב משום אדם אינו טוב כלל, ונמשך מזה אחרי שהמן לא היה נאהב לישראל לא נוכל לקראו בשם טוב, ואף כי השלו שהיה להם לזרא.
והכונה, ר"ל כי האנשים השקועים במצולת התאוה הגופנית לא יספק לבד לרדוף ולמלאות רק תאותם הטבעית ד"מ לאכול ולשתות ככל אות נפשם רק בעת אשר ירעבו ויצמאו באמת, כ"א גם בעת אשר הם שבעים ישתדלו לסבב להם רעבון בלתי טבעי, למען יוכלו למלא כרסם מעדנים שונים ויתענגו בהם כאשר יתענגו האנשים אשר הם באמת רעבים וצמאים באכלם למעדנים כאלה, וזשאה"כ התאוו תאוה.
אמנם עיקר רעתם וכו' ר"ל שבמצרים אף שהיו עבדים ונכנעים תחת יד מושל בבחינת גופם כי עבדו בהם בפרך, בחומר ובלבנים, בכל זאת היו חפשים בבחינת נפשם כי לא באו עוד במסורת הברית גם עול התורה והדת לא עלה עוד עליהם, ועתה בהיותם במדבר היו ענינם בהפך, כי בבחינת גופם היו חפשים מעבודה, ורק בבחינת נפשם הוכרחו לקבל עליהם עול התורה והמצוה, והנה אלו היו כלם חכמים אמיתים היו בוחרים בחופש גופם ונושאים בשמחה עול התורה והדת, כי לא היו חושבים אותו כלל לעול ועבדות, ויהי להפך כי בעיני המשכיל ההליכה בדרכי התורה היראה והמוסר לחופש אמיתי יחשב יען כי אז הוא חפשי מעבדות היצר הרע ותשוקתו החמרית כמאה"כ (קהלת ט') "אשרך ארץ שמלכך בן חורים" ומאחז"ל (אבות פ"ו) שאין לך בן חורין אלא מי שעוסק בתורה," אבל עתה בעבור תשוקתם אל הנאות הזמן ומחמדיו היה טוב להם בשחרור נפשם ועבדות גופם במצרים משחרור גופם ושעבוד נפשם במדבר, וזאת היתה עיקר רעתם ורק בעבור שבושו נגלות מצפון לבם בפה מלא אמרו רק דרך כלל כי טוב להם במצרים ורק הי"ת גלה על עונם באמרו "כי מאסתם את ה' וכו'" ר"ל את תורתו ודבר קדשו אשר נתן לכם.
כי הנה וכו', כוונתו כי יען שלא הבין משה מחשבתם הפנימית שקצו בשעבוד נפשם להכנע תחת עול התורה וחקי המוסר והמישרים וחשב כי תלונתם היא רק בעבור תאותם החמרית כי תאווה נפשם לאכול בשר, ע"כ היה הדבר הזה רע מאוד בעיניו כי יהיו נטים כל כך אל הנאות גופניות, ולא התפלל בעבורם אל ה' כי יותר טוב היה לו אם לא נתן ה' שאלתם והיו מוכרחים לכבוש יצרם ותאותם וע"כ לא חש ג"כ לדבר שעי"ז יסתפקו ישראל ביכולת הי"ת באומרם "היוכל אל לערוך שלחן במדבר? כי חשב זאת לרעה מוסרית יותר קטנה, מאשר יוצללו תמיד יותר ויותר בתהום התשוקות הגופניות וזשאה"כ ובעיני משה רע, אפם הי"ת אשר ראה במצפון לבם כי רק בתורתו מאסו, ידע כי אם לא יתן להם, עתה את שאלתם יכחישו גם ביכלתו, באמרם כי תקצר ידו להמציא להם מחסורם, ועי"ז יושקעו עוד יותר במצולת הכפירה והמיאון לשמוע בקולו וילכו עי"ז בבחינתם המוסרית מדחי אל דחי ע"כ יעץ בחכמתו לעשות עתה בקשתם ולתת להם בשר יותר מדי שבעם למען הראות להם את גדלו ואת ידו החזקה ולהשיג עי"ז גם תכלית אחרת, כי בהיות להם הנאתם הגופנית הזאת לזרא ילמדו ג"כ מעצמם כי לא טוב לאדם להמשך תמיד אחר יצרו ותשוקתו החמרית, יען כי רע ומר יהיה לו באחרונה וע"ז רמזו חז"ל באמרם "כאן מקום ממיך ומשה מגביה" (ר"ל הי"ת נרצה לשאלתם כאלו היה עון תלונתם זאת שפל ונבזה בעיניו, אבל בעיני משה היה רע גדול מאוד, וע"כ היה חפץ כי יכנע לבבם הערל ולא תנתן להם שאלתם) אבל במעשה העגל (היה הענין בהפך כי שם) "מקום מגביה ומשה ממיך".
הנה יתחייב וכו' תוכן דעתו כי בעבור אחת משלש סיבות יתחייב האדם לזון ולפרנס את זולתו מבני אדם, הא' בעבור חיוב מידותיי ומוסרי כי ראוי לאדם לחוס על פי משפט השכל וחק המישרים, על כל איש מחסור לפרוס לרעבים לחמו וכל נפש נענה להשביע, וכל הקרובים לאדם בבחינה טבעית או מדינית קודמים בזה לזולתם, כמו שאחז"ל (ב"מ ע"א) "עמי ונכרי, עמי קודם" ענייך (ר"ל עניי ביתך עבדיך ואמהותיך) ועניי עירך, ענייך קודמים. עניי עירך, ועניי עיר אחרת, עניי עירך קודמים," (עיין ג"כ רמב"ם פ"ז מה' מתנות עניים), ואף כי שהוא מחובות האב לרחם על עולליו השואלים ללחם לפרנס ולזון אותם, אחרי שהוא בעצמו היה סבה להויתם, והסיבה השנית היא האחוה והאהבה הטבעית אשר יש לאדם ליוצאי חלציו אשר תכריחהו לזון בניו ובנותיו הקטנים, אם גם איש בער הוא ולא ידע חוק המוסר והמישרים כלל, כמו שנמצא זה גם בבע"ח אשר אין חלק להם בבינה ודעת חוקי הצדק והמוסר כמאה"כ גם תנין חלצו שד וכו' והסיבה השלישית היא אם יקבל איש עליו לפרקים לזון את זולתו בתנאי שיתן לו ד"מ סך ידוע לשבוע או לשנה, או שיעשה לו טובה אחרת שיבטיח לו, כמו שאחז"ל (כתובות דף ק"א.) "המשא את האשה ופסק עמה לזון את בתה ה' שנים" שקיבל עליו חוב זה בעבור שהסכימה להיות לו לאשה ותשרתהו כראוי, וחיוב כזה יקרא הרב ז"ל בשם חיוב הכרחי תנאיי, והנה חיוב תנאיי זה אף שהב"ד מכריחים בכל תוקף ועוז את המתנה לקיימו בכל זאת כאשר תמנע היכולת ממנו לקיים תנאו זה ד"מ אם יורש ויחסר לחמו עד שלא יוכל כמעט להחיות את נפשו. הלוא אז ינקה מחיובו זה, ועפי"ז נבין דברי משה פה "האנוכי הריתי את העם הזה, אם אנכי ילדתיהו ר"ל לא בעבור הסיבה הראשונה אף לא בעבור השניה אנכי מחויב לפרנס אותם, כי לא אב או אם אנוכי להם שיחייבני בזה חוק הצדק והמישרים בעבור היותי סיבה להויתם, גם יחס האחוה הטבעית אשר יש בין האבות והבנים אין לי עמהם, כי לא ילדתי אותם, ורק חיוב תנאיי קבלתי עלי בזה כאשר יקבל עליו האומן לגדל את היונק בשכר ידוע אשר נקבו לו אבותיו, ושכרי היה רק הרעיון היקר לי מאד, שאני נבחרתי ממך להיות שלוחך להוליכם אל האדמה אשר נשבעת לאבותיו, וזש"א "כי תאמר אלי שאהו בחיקך" וכו', אפס אחרי שאין בידי השלים תנאי זה לזון ולפרנס אותם באופן אשר יבקושהו, כי מאין לי בשר וכו' כי יבכו עלי וכו' אנוכי נקי מהבטחתי ובלתי מחויב עוד להשלים תנאי זה אשר קבלתי עלי.
תוכן דעת הרב ז"ל בהרחבת ביאור ממנו הוא. הנה כבר ידוע לך מביאורי לשער י' בראשית ע"ו ע"א, כי יש לאדם ב' מיני השגות, השגות חושיות, ר"ל מה שישיג באמצעות ה' חושיו, והשגות שכליות, ר"ל מה שישיג באמצעות שכלו, וזה שאמר החוקר פה, כי שנים הם חלקי הנפש, שכלי ובלתי שכלי. ז והשגות השכל נחלקות ג"כ לשתי מחלקות, האחת כוללת ההשגות אשר ישיג השכל מגדרי סוגי ומיני הדברים ומעצמיותיהם ההכרחיות להם, אשר בלעדם לא יהיו מה שיהיו, ד"מ, הידיעה שעצמות סוגי החי היא ההרגשה, והתניעה, ועצמות בעלי כנף היא ההתעופפות, ועצמות מין האדם כשרון הדיבור וההשכלה, וכן ידיעת דרכי ההגיון החשבון והתשבורת מבלי השקפה אל דברים גשמיים, שכל אלה הן רק מושכלים רוחניים והכרחיים הנופלים רק תחת סוג אמת ושקר (ד"מ בחכמת ההגיון משפט "כל אדם מרגיש," הנולד מב' הקדמות, "כל חי מרגיש, וכל אדם חי," הוא אמת בהכרח, תחת כי הפוכו "אין אדם מרגיש" הוא שקר בהכרח, כמו שבחכמת התשבורת משפט "כל משולש יש לו ג' צלעות" הוא אמת, והמשפט "שיש לו ב' או ד' צלעות" הוא שקר, וכן בחכמת החשבון, המשפט "שב' פעמים ב' הוא ד'" אמת, והמשפט "שהוא ג' או ה' שקר,") ואחרי שלא נשקיף בכל אלה רק על המושגים והעיונים הכוללים, ולא על דברים פרטיים וגשמיים שהם לפנינו, לא יצא מכל אלה שום מעשה או פעולה, וכן ידיעת תארי הי"ת ומהות המלאכים, והנפש הוא ג"כ רק חכמה עיונית ורוחנית, ע"כ יקרא כח או חלק הנפש המשיג כל אלה ומתבונן בהם בשם "שכל העיוני," והמחלקה השניה כוללת השגות השכל בדברים פרטיים וגשמיים העומדים לפנינו עלי ארץ בתאריהם ובמקריהם הבלתי הכרחיים ועצמיים להם, כי אם אפשר שימצא בהם, ואפשר שלא ימצאו בהם, ד"מ להשיג בחכמת החשבון והתשבורת המעשיים, שזה הגוף הגשמיי שהיא לפנינו הוא בעל ג' או ד' צלעות, או שמלאכת עבודת עשרה פועלים אלה בה' ימים היא כפולה עשר פעמים ממלאכת חמשה פועלים אחרים שעשו, רק ביום א', או שהאדם זה שהוא עמד לפנינו הוא איש חכם ונבון, או בער ושכל, כל אלה הן השגות בדברים פרטיים ואפשריים, כי כל אלה יוכלו להיות גם באופן אחר ממה שהם עתה, וכח או חלק הנפש שבו ישיג האדם השגות אלה יקרא "שכל המעשיי," כי הוא מביא לידי פעולה ומעשה, ומבלעדו לא יוכל איש כמעט להרים את ידו ורגלו, לפעול או לעשות מאומה, ד"מ אם לא יבין הסוחר טיב הסחורה הפרטית אשר לפניו לקנות ד"מ צמר או פשתים מהותה ואיכותה וכל מעלותיה ופחיתותיה לא יוכל לקנותה, אף כי ידע עצמות מין הצמר ופשתים בכלל, ואם לא ידע איש משפט רעהו ושיחו, אם איש תם וישר הוא, או מעול וחומץ לא יוכל לכרות עמו ברית אהבה או להתרועע ולהשתתף עמו, אף כי ידע עצמות מין האדם בכלל, וכן אם לא ידע ויבחין תחילה החרש מהות העץ או המתכת הפרטיים אשר מהם ירצה לעשות כלים מכלים שונים לא יצלח במלאכתו, אף אם ידע עצמות מין העץ ומין המתכת ההוא בכלל, והחוקר יקרא השכל העיוני גם בשם "יודע," והשכל המעשיי בשם "מדבר," שהוא תואר כל אדם חי, אף שאינו יודע כלל לעיין ולחקור במושכלים רוחניים, ובגדרי ובעצמיות הסוגים והמינים, ונמשך מזה, כי מושגי השכל העיוני ומושגי השכל המעשיי הם מסוגים מתחלפים, אחרי שהראשונים הם רק בענינים ההכרחיים, והאחרונים רק בענינים האפשריים, וכמו שיש הבדל סוגיי בין הדברים הנראים ובין הקולות הנשמעות, כן יש לנו לפ"ז ג"כ בין מושגי השכל העיוני ובין מושגי השכל המעשיי, ומעתה יאמר הרב ז"ל, כי יש תמיד יחס והסכמה מה בין היודע והידוע, באופן שכח הנפש היודע צריך להיות נערך ומקביל ומתדמה בטבעו אל הדבר הידוע, כי כמו שחוש הראות לא יוכל להשיג הקולות הנשמעות שהם רק מושגי חוש השמע, וחוש השמע לא יוכל להשיג הדברים הנראים שהם רק מושגי חוש הראות כן לא ישיג השכל המעשיי הדברים ההכרחיים שהם רק מושגי השכל העיוני, כמו שלא ישיג השכל העיוני הדברים האפשריים שהם מושגי השכל המעשיי ונמשך מזה, ג"כ כי כמו שיש הבדל סוגיי בין חוש הראות לחוש השמע, כן יש ג"כ הבדל סוגיי בין כח הנפש הנקרא "שכל עיוני" המשיג רק הענינים ההכרחיים והרוחניים, ובין כח הנפש הנקרא "שכל המעשיי" המשיג רק הענינים האפשריים הפרטיים, ובעבור זה מתדמה גם טבע השכל העיוני להיות רוחני ונצחי אל מושגיו שהם רוחנים ונצחיים, כי עצמות הסוגים הוא דבר רוחני ומפשט מהעצם, והוא ג"כ נצחי, כי הרעיון הרוחני לא יכלה לעולם מהיות מושג שכלי, אבל השכל המעשיי ידמה אל מושגיו שהם רק המקרים והתארים האפשרים הנמצאים רק באישי המין שהם דברים כלים ואובדים, ע"כ יכלה גם הוא, בבוא הנפש בעולם הרוחני מקום אשר אין שם מעשה ופעולה (כמאה"כ "כי אין מעשה וחשבון בשאול וכו'," וחז"ל אמרו "העולם הבא אין בו לא אכילה" וכו' ודבר אין להם עוד עם הענינים הארציים, כמאה"כ (איוב י״ד:כ״א) "יכבדו בניו ולא ידע" וכו', ואחז"ל בברכות דף י"ח "בצערא דגופה ידעי, בצערי דאחריני לא ידעי," ר"ל שהנפש המשכלת בהפרדה מהגוף יודעת ומרגשת רק בעונג וצער רוחני שלה, אשר תקבל שם לשכר ועונש, ויודעת ג"כ שגופה שהיה משכן לה פה עלי ארץ כלה ואובד ככל הגופים הארציים שהוא רעיון כולל ורוחני, אבל אם בניהם אחריהם בעלי עושר ונכסים או לא שהוא ענין פרטיי ארציי, לא ידעו] ובזה תבין גם מה שכ' הרב למעלה בשער שמיני דף ס"א בביאור תארי השכל העיוני והשכל המעשיי, (עיין שם ובבאורי) וביחוד מה שכ' שם שרק בעבור השכל העיוני ימצאו לו ההשארה לנצח, כי בעבור שהשגות השכל העיוני הזה הם כמו שאמרנו רק בענינים רוחניים, ובעצמות הסוגים הכוללים, שהם דברים נצחיים במין, כי מושג החי ד"מ שהיא ההרגשה והתנועה הוא מושג נצחי אף שאישי מיני החי כלים ואובדים. אבל השכל המעשיי אשר עסקו כמו שאמרנו רק בהשגת האישים הפרטיים כלה ואובד עמהם. ומכל זה שפט הרב ז"ל, כי אחרי שכח הנפש אשר בנביא אשר בו ישיג הצורות הנבדלות האלקיות, הנבדלים הבדל סוגיי משאר המושכלות צריך ג"כ להיות נבדל הבדל סוגיי מחלקי נפש ושכל כל אדם זולתו ונתבאר מזה שמדרגת מעלת הנביאים נבדלת במין המעלה והיתרון משאר האנשים, (וכעין זה כ' גם הכוזרי בבחינת מעלת ישראל ואנשי הרוח אשר בתוכם עיין מאמר א' ל"ט - מ"ג) וכמו שאמר החוקר כי ערך ויחס שלימות השכל המעשיי אל שלימות השכל העיוני כערך שלימות האנושית לשלימות אלקי, כן נוכל לומר גם מהנביא המשיג הענינים הרוחנים הרמים והנשאים ורואה מראות אלקיות, כי שלמותו נעלה ונשגבה מכל שלימות אנושית, וע"ז רומז גם מאה"כ "ונפלינו אני ועמך" וכו'. ומאה"כ "נעשה אדם בצלמו" כי האדם האמיתי אשר עליו תנוח הריוח האלקי, (כמו שהיה אדה"ר בתחילת יצירתו, וכמו שהיו ישראל ראוים להיות, בלכת ה' עמהם) הוא נשגב ונעלה מכל מין האדם בכלל, ועולה למדרגת אדם בצלם אלקים, ועל פי הדברים האלה מבאר הרב ז"ל גם מאמר המדרש שהחל בו בהקדים תחילה עוד הקדמה אחת, והיא שבעבור היות האדם היצור היותר נבחר מכל ברואי עולם השפל, והשכל מושל ומנהיג בקרבו לא לבד כל איברי וכוחות גופו עפ"י סדר נכון ומתוקן כראוי אשר בעבור זה נקרא גם בשם עולם קטן, כי אם גם על ידו רודה ומושל האדם על כל ברואי הארץ בחכמתו ותבונתו. כמאה"כ, "ומלאו את הארץ" וכבשוה" (מאמר המורה על ממשלת האדם על הדוממים והצמחים) "ורדו בדגת הים וכו'," המורה על ממשלת האדם על כל בע"ח, ע"כ כנו הנביאים ואנשי הרוח לפעמים גם את הי"ת הנוהג בחכמתו ותבונתו כל הנמצאים זולתו, ושליט ומושל עליהם, בשם אדם, כמאה"כ (דניאל ח',) ואשמע קול אדם, ומאה"כ (יחזקאל א') "ועל דמות הכסא דמות כמראה אדם עליו מלמעלה" וכל זה רק לשבר את האוזן, ר"ל לתת בזה לבני אדם קרוצי חומר רק משל ודמיון להשיג על ידו מושג נכון, מהי"ת אשר הוא באמת נשגב ונעלה מכל מקרה ותואר אנושי, ולא תשורנו עין זולתו, כמו שיעשה האיש אשר ירצה להודיע לכפרי מהות המלך אשר יעצור בעמו, וינהיג עבדיו הסרים למשמעתו, וישתדל תמיד לשחר טובם ואשרם בהמשילו אותו לרועה אשר ירעה צאנו בתום לבבו על נאות דשא, וינחם על מי מנוחות וישמור אותה מכל מקרה ואסון, ומעתה יאמר הרב ז"ל, כי אחר אשר הושאל שם "אדם" להורות לפעמים על הי"ת השאילו אח"כ שם "אדם" זה המורה על אלקות, לכנות בו גם כל איש, שלם בחכמה ובתבונה ובדעת יען כי רוח אלקים בקרבו, כמאה"כ "חכמת אדם תאיר פניו," וע"ז אר"י "גדול כחן של נביאים שמדמין הצורה ליוצרה," ר"ל שכנו פה בכ' כל איש חכם בשם "אדם" אשר הי"ת יכונה פה, (עיין מזה גם ביאורי למעלה שה"ש דף קמ"ח ע"א.) ובכל זאת הראו לנו, כי האדם השלם האמיתי, ואף כי הנביא בעת אשר יפשיט מעליו מעיל הגשמות, לעיין ולהתבונן רק בדברים רוחניים הוא דומה בבחינה מה לעצם רוחני ואלקי, ונמשך מזה ג"כ, כי מרע"ה אשר כפי המסופר בפרשתנו האציל מרוחו על זולתו נדמה בבחינה מה ביחסו לשאר הנביאים, ליחס הי"ת לשאר השכלים הנבדלים, שהוא ית' הסבה והעלה להם.
ויתחייב מזה, כי אם ההכרחי וכו', ר"ל כי מקרה ההשתכלות והדיבור ד"מ היא עצמות במין האדם והכרחי לו, באופן שלא נוכל לחשוב ולצייר לנו מושג האדם מבלעדי כשרון ההשתכלות והדיבור אפס במושג החי שהוא סוג כולל האדם והבהמה ושאר בע"ח גם יחד, יהיה מקרה הדיבור וההשתכלית רק אפשרי לפי שקצת החי ר"ל האדם יש לו כשרון זה אבל בשאר בע"ח איננו, והנה ידוע ג"כ, כי כח הנפש אשר יש לו הכשרון למצוא דמיון ושיווי מה בין שני דברים או מושגים אשר לפי הנראה הם שונים ומתחלפים זה מזה נקרא בל"א וויטץ, והכח שכנגדו אשר פעולתו בהיפך למצוא ההבדל בין שני דברים הנראים דומים נקרא בשם שארפזין, ונמשך מזה, כי אם נעלה תחלה במחשבתנו מושג החי שהוא סוג כולל, ונרצה אח"כ להפרידו לחלקיו השונים עפ"י המקרים האפשריים בסוג החי ונאמר ד"מ כי חלק אחד מסוג החי הוא מין אדם אשר עצמותו הדיבור וההשתכלות, וחלק אחד הוא עוף כנף אשר עצמותו ההתעופפות, הלא נצטרך לזה כח הנפש הנקרא שארפזין אפס כאשר נחשוב ברעיונינו על מושג האדם ועוף כנף ביחד ונרצה למצוא השיווי והדמיון ביניהם, אף שלפי הנראה הם שונים זה מזה שזה מדבר וזה מעופף, ונאמר כי לשניהם ההרגשה והתנועה שהן עצמות החי נשתמש בכח הנפש הנקרא וויטץ, ונמשך מזה שאף שבכל פעם נחשוב ברעיונינו מושג ההשתכלית והדיבור בהעלות ציור האדם על מחשבתנו בכל זאת נשתמש תמיד בכח נפשיי אחר, כי בפעם הראשון נשתמש בכח הנפש הנקרא שארפזין, בעת אשר נחשוב כשרון הדבור וההשתכלות לעצמות הכרחיי במין האדם המבדילו משאר החי, ואח"כ נשתמש בכח הנפש הנקרא וויטץ, כאשר נחבר מושג האדם והעוף יחד לסוג החי, ונחשב מושג הדבור וההשתכלות רק למקרה אפשריי,
ואיך לא וכו' ר"ל איך יעלה דעתנו להסתפק בזה שיש יחס ידוע בין הנביא ובין הענינים האלקים אשר ישכיל ויבין אחרי שגם הפילוסופים אומרים כן לעניניהם הפילוסופים, כמו שאמר החכם הנה אלה החיים, וכו' ר"ל חיי האיש האלקי יותר טובים מחיי שאר כל אדם, וכמו שנבדל השכל בפעילתו מהגוף המורכב בפעולותיו הגופניות, כן נבדל גם שכל איש אלקי משכל כל אדם, וכפי ערך השכל האלקי אל שכל כל אדם, כן ערך החיים האלקיים אל החיים האנושיים.
והנה אחר שאמרו זה וכו', כוונתו, כי מאה"כ "יש אדם שעמלו בחכמה בדעת ובכשרון" רומז שהאדם השלם אשר עליו תנוח רוח אלקים יש לו בבחינה מה, ור"ל בשיעור קטן לפי ערכו המעלות המיוחסות במקום אחר אל הי"ת, מעלת החכמה והדעת בעיונים הרוחנים והמושכלים המיוחסות אל הי"ת במאה"כ, "ה' בחכמה יסד ארץ," ובמאה"כ "בדעתו תהומות נבקעו," שהכונה שעל פי חכמתו וידיעתו הנשגבה יסד ארץ, ובקע תהומות, והכין הכל כפי הראוי להשגת החפץ והתכלית הנרצה מהם, ומעלת הכשרון שהיא התכונה באדם לעשות כל מלאכתו באופן נאות וראוי בלי עמל ויגיעה רבה, תחת כי מי שאין לו הכשרון יצטרך לעמול וליגע הרבה עד שיעשה אותה, תיוחס גם כן אליו, יען כי בעבורו יעשו לפעמים נסים ונפלאות באופן שישיג על נקלה דברים שאי אפשר להשיגם בדרך טבעי, כ"א בעמל ותלאה, ומעלה זאת יחס גם הכ' אל הי"ת באמרו "בדבר ה' שמים נעשו" להורות כי מבלי עמל ויגיעה עשה כל אשר חפץ בשמים ממעל ובארץ מתחת.
רצה בזה וכו', עתה רוצה לבאר דעת המורה ח"א פ' מ"ה שכוונתו רק שאחז"ל רצו במאמר זה להרחיק הגשמות מהי"ת, ועל כן אמרו שצורת אדם שנדמה ליחזקאל בנבואתו יושבת על הכסא היא באמת רק צורה ברואה באופן נסיי המדומית בשכלו במראה נבואתו, לא הי"ת בעצמו, ובכל זאת אמר ממנה כי היא יושבת על הכסא ר"ל על מרכבת הטבע והבריאה כלה, אף שבאמת יאמר זה רק על הי"ת שהוא יוצר כל, כמו שאמר ישעי' "ואראה את ה' יושב על כסא רם ונשא," וכו', ובזה הראה יחזקאל גודל כחו, לדמות הצורה ליוצרה, ר"ל ליחס לצורת אדם המדומית רק ברעיוניו מה שראוי רק ליוצר כל, אבל הנרבוני לא הבין דברי הרמב"ם ז"ל במורה, וע"כ אמר, כי מאה"כ "ועל דמות הכסא דמות כמראה אדם" אינו רומז על הצורה הברואה באופן נסיי ברעיון הנביא, כ"א על הי"ת בעצמו, והנביא דמה הצורה הנבראת שהיתה ברעיונו אל מראה אדם זה אשר על הכסא, שהוא היוצר, והרב ז"ל דחה דבריו, באמרו אחרי שכוונת המורה להרחיק כל רעיון גשמי, ושיווי לאדם מהי"ת, איך יאמרו כי פה בכ' ידומה היוצר כל למראה אדם? ועוד הביא ראיה מדברי המורה ח"ג פ"ז שאמר בפי', וז"ל, וראה איך בארו לנו שזה דמות אדם שעל הכסא החלוק אינו משל עליו יתעלה מכל המרכבה. (ר"ל שהי"ת נעלה ונשגב מהיות חלק המרכבה הזאת), אבל משל על דבר נברא, (ר"ל על הצורה הנבראת באופן נסיי במחשבת הנביא כאשר נחה עליו רוח ה').
וזה שמאמר וכו' ר"ל אחרי שכ' המורה בכמה מקומות כי בעבור שהמון העם לא יוכלו לצייר ברעיוניהם ציור עצם רוחני המופשט מכל גשמות הפועל פעולותיו בלי איברי הגוף, ע"כ הוכרח הכתוב לתאר הי"ת והמלאכים בדמות גופים ובתאריים גופניים, כמו שאחז"ל "דברה תורה כלשון בני אדם כדי לשבר את האוזן" אפס בעבור היות הי"ת נשגב ונעלה גם מכל המלאכים והשכלים הנבדלים, ע"כ יחסו לו ד"מ דמות ותארי אדם, ולמלאכים יחסו דמות בעלי כנף הפחותים בערכם ובמעלתם מהאדם, ועוד סיבה אחרת יש לזה, כי המלאכים משרתי הי"ת ועושי רצונו הם, ע"כ יחסו להם הכנפיים המורים על כשרון ההתעופפות והתנועה הקלה למהר לעשות רצון אדוניהם לכל אשר ישלחם אבל הי"ת הוא רק מצוה ולא מצווה מזולתו, ע"כ לא נמצא בשום מקום שיחסו לו הכנפים, או פעולת ההתעופפות,
אמנם לפי וכו', ר"ל אף שלפי דברי המורה ז"ל לפי פירוש הרב ז"ל מוסב "כמראה אדם," רק על הצורה הדמיונות הברואה בנפש הנביא ולא על הי"ת בעצמו בכל זאת אחרי שדימה הנביא הצורה הברואה הזאת שהיתה כמראה אדם אל הי"ת באמרו שהיא יושבת על הכסא, אף שבאמת יאמר זה רק על הי"ת לבדו, כמ"ש למעלה, נודע שיש יחס ודמיון בצד מה בין האדם השלם והנמצאים העליונים האלקיים,
והנה ר' יודן וכו', ר"ל שלדעת ר' יודן ישיגו הנביאים בהפרדם מכל עניני הגוף והחומר רק השכלים העליונים, אשר יכונו בשם אדם במאה"כ "ואשמע קול אדם" בעבור יחס ודמיון שכלי שיש ביניהם, אבל מהי"ת אין להם שום ידיעה והשגה, כמו שאמר חכם אחד מהי"ת, "אלו ידעתיו הייתיו", ר"ל, כי אין נמצא זולתו יוכל לדעת אמיתת הי"ת ונמשך מזה, כי אלו ידע אותו היה צריך להיות אלוקי כמוהו אפס ר' יהודה הפליג הענין יותר, ואמר, כי השלמים האלה יש להם בבחינה מה גם קצת ידיעה והשנה מהי"ת עצמו, שהוא העילה הראשונה לכל הנמצאים, וזש"א הכ' "ואראה את ה'" וכו'.
ולבאר וכו', תוכן דעתו בקוצר הוא, כי הראיה מתוך המראה, יש לה ד' חסרונות, הא' כי לא נוכל לראות בה כל הדברים כי רק את העומדים לעומתה נראה, אבל לא את העומדים אחריה, או מצדיה הרחוקים ממנה, הב' כי רק תמונת איש ותנועת פיו לחייו וידיו נוכל לראות במראה, אבל לא נשמע עי"ז גם את קולו אם עומד הוא מרחק, ולא ידבר עמנו כלל, ואחרי שלא נשמע גם את קולו לא נכירנו בראיה זאת הכרה שלימה ואמיתית ולא נדע עוד את שיחו, הג', כי לא נראה במראה רק ציור ודמות תמונתו, לא גופו ובשרו בעצמו, והד', כי ברצותנו לראות במראה צריכים אנו לעמוד לעומתו, ולהפוך ערפנו אל הדבר אשר נרצה לראות, באופן שנראה כל דבר רק בהפך, הימין יהיה לנו לשמאל והשמאל לימין, והמופת על זה נראה כאשר נציג כתב מה לנגד המראה, כי אז יראו בתוכה האותיות מהופכות בצורתם, גם כאשר נרים ד"מ יד ימיננו שהוא לצד מזרח נראה היד המורמת גם במראה לצד מזרח, אף שבצורה הזאת העומדת לעומתנו במראה, היתה ראויה להראות רק לצד מערב, אם לא היתה הפוכה יען כי שם מקום יד הימין באמת, כמו שנראה בשני אדם העומדים זה לעומת זה, שאם ימין האחד ד"מ לצד מזרח, ושמאלו לצד מערב, תהיה ימין העומד נגדו לצד מערב, ושמאלו לצד מזרח.] וכל אלה ד' החסרונות ישנן גם בבחינה מוסרית במראה וחזון שאר הנביאים, הא' כי אפס קצה הדברים יראו וכולם לא יראו, כמו שנאמר לאברהם שיעלה את בנו על אחד ההרים מבלי אשר נודע לו עוד על איזה הר? וכן נאמר לשמואל למשוח אחד מבני ישי למלך על ישראל מבלי אשר הראה לו בתחילה את מי מבניו ימשח? הב' כי גם מה שיראו לא יבינו לפעמים היטב על נכון, וכן אמר דניאל "ואראה את המראה" וכו', ולא עצרתי כח, ר"ל להבין ענינה כראוי, וכמו שראה זכריה מנורת זהב וכו', והודה אח"כ בעצמו שלא ידע מה המה אלה? וכן לא יראו הנביאים הדברים המושגים להם בנבואתם בעצמותם, כ"א רק ע"י משל ודמיון, כמו שנראה שקרא המון העם בעבור זה את יחזקאל אשר גלה להם דבר ה' רק ע"י משלים וחידות בשם "ממשל משלים" והד' כי הרבה נביאים ברצותם להשיג השגה רוחנית ושתנוח עליהם הרוח הנבדל מחומר יצטרכו לפעמים תחילה להרחיק מהרוחני זה ולהפוך פניהם אל הנאה חמרית וגופנית, כמו שבקש יצחק מטעמים כאשר אהב, ועל אלישע נחה רוח ה' רק כנגן המנגן, וכן נאמר גם בדוד "עורה כבודי עורה הנבל וכנור" ר"ל שרק ע"י הנבל והכנור יתעורר כבודי שהיא רוח ה' אשר דבר בו. ועל כל זה רומז מאה"כ "אם יהיה נביאכם במראה אליו אתודע," [כי לדעת הרב ז"ל מראה בקמץ הוא בל"א שפיגעל, והריבויי "במראות הצובאות" (שמות ל״ח:ח׳) אבל מראה בסגול בל"א געזיכט אדער ערשיינונג, כמו שנאמר במשה "במראה ולא בחדות".] אבל משה היה נעלה ונשגב מכל ד' חסרונות אלה כי בו נאמר בכל ביתי נאמן הוא" ר"ל שראה, וידע כל הדברים, גם נאמר בו "פה אל פה אדבר בו," באופן שידע והבין הכל אל נכון, כאיש אשר ישמע קול רעהו המדבר אליו באר היטב, גם נאמר בו, "ובמראה ולא בחדות" שמורה שלא במשלים וחדות כ"א דבר הנבואה בעצמו הוגד לו בפירוש גם נאמר בו, "ותמונת ה' יביט," להורות שלא הצטרך כשאר הנביאים להפוך עורף ד"מ אל הדבר הנראה, גם לא היה מצטרך לשום הכנה קודמת אל קבלת הנבואה, כ"א היה בכל עת מוכן ומזומן לה כנראה מפרשתנו כי מדי שאלו אותו האנשים אשר היו טמאים לנפש איך יעשו את הפסח השיבם "עמדו ואשמעה מה יצווה ה' לכם".
והנה בכאן וכו, תוכן דעתו בקוצר הוא, כי כבוד המלך ומוראו יתחייב שנכבד כל עבדיו הפקידים אשר יפקיד עלינו למקטנם ועד גדולם, ואם נחלל כבוד אחד מהם, יחשב לנו כחילול כבוד המלכות, אפס אם יש אחד מהם אשר בעבור יקרת מעלתו, רוב חכמתו או ישרו ותומתו נשאו המלך על כל השרים עד שהיה משנהו הלא כפלים נחטא אם נחלל כבודו, כי מלבד היותו עבד המלך ככל שאר עבדיו נחשב הוא לבדו גם בעבור יקרת מעלתו וחשיבותו בבחינה מה כמלך עצמו אחרי ששם אותו למשנהו הממלא מקומו, וע"ז רומז המדרש, כי אלו נאמר "בעבדי משה" היה שם משה רק כשם פרטי המחבר אל הכללי, אבל אחרי שנאמר "בעבדי במשה" יורה כי דיבורם יחשב להם לעון משנה כאלו אמר להם הי"ת דברתם בעבדי ודברתם במשה היקר לי מאוד עד שבכל ביתי נאמן הוא,
ובארו חכמי האמת וכו' תוכן דעתו הוא, כי הנה ידוע שנפש האדם השלם מתחלקת לפי כחותיה השונות לשלשה, נפש, רוח, נשמה, (עיין מזה למעלה ביאורי בראשית מ"ו ע"א ודף רנ"ג ע"ב) ויען כי יחס שלש אלה הנפשות השונות, במדרגות מעלותיהן, כיחס שלש מחלקות האומה הישראלית כהנים לוים וישראלים אחת אל אחת, לפי שינוי מדרגת מעלתן וקדושתן, ועפ"י מצות התורה, חייבים הישראלים לתת מכל מאה סאה חטים ד"מ אשר יביאו מארצם עשרה ללוים, ומהם יתנו הלוים סאה אחת מעשר מן המעשר אל הכהן, והתשעים הנותרים יהיו למאכל הישראלים אשר הם ומחסורי גופם רבים יותר מהלוים והכהנים ומחסוריהם, ע"כ קבעו חז"ל לרמוז על זה מאה ברכות בכל יום לכל איש ישראלי, למען יגיעו מהם תשעה לתיקון רוח האדם, שהוא השפע האלהי הנלוה אל נפשו אשר נתנה לו מרחם אמו, וברכה אחת כמעשר מן המעשר לתיקון נשמתו הטהורה אף שהיא בעצמותה כבר שלימה מאוד, ותשעים ברכות לתיקון נפשו החמרית ר"ל החיונית, אשר תנתן לו מלידה ומבטן, המצטרכת תיקון גדול בעבור היותה נוטה עוד אל תשוקות חמריות, ודומה היא במדרגת מעלתה הפחותה ממדרגת הרוח. ואף כי ממדרגת הנשמה, לישראלים אשר הם פחותי המעלה ביחסם אל הלוים, ואף כי אל הכהנים,
אשר כוון אליה במזון האלהי וגו', ר"ל כי בתת ה' להם בכל יום רק לחם לשבוע עומר לגלגלת באופן שלא העדיף המרבה והממעיט לא החסיר, הורה להם בזה כי טוב ונעים לאדם לחיות תמיד רק חיים מוגבלים ומשוערים כראוי, עיין מזה גם ביאורי לשער מ"א.
ובמדרש עוד א"ל וכו' כונתו הנה האדון שיש לו כמה עבידים ורוצה למכרם לזולתם, הלא ישתדל להאכילם ולהשקותם אף יותר מדי שבעם, למען יהיו רק בריאים ושמנים לפי שעה למראה עין הקונה אותם ויוכל להרבות במחירם מבלי אשר יחוש, כי האכילה היתירה והגסה ההיא תוכל לסבב להם לאחר זמן ובימים שיבואו כאב או נזק הבריאות, אבל האב האוהב את בניו, ועינו תחס עליהם, יחפוץ יותר בהתמדת בריאותם הטובה מאשר יחפוץ להשמין את בשרם, הלא ישים עין השגחתו עליהם שלא יאכלו ולא ישתו יותר כי אם כפי הראוי והמשוער להם, ויכריחם להגביל ולצמצם גם כל שאר הנאות גופם (אף כי דבר זה ר"ל המניעה מהרבה הנאות יחשב להם לפי שעה לכאב ויסורין) למען ישיגו עי"ז אח"כ לא לבד חיים ארוכים עלי ארץ כי אם גם השלימות המוסרית להיות נרצים ונאהבים תמיד לפני הי"ת, כמו שנאמר בבני יונדב בן רכב, שהיו נזירים מיין ומופרשים מכל הנאות המותריות עפ"י מצות אביהם, בבחינה גופנית. "למען תחיו ימים רבים" ובבחינת אשרם המוסרי "כה אמר ה' וכו' לא יכרת איש ליונדב בן רכב עומד לפני כל הימים, ר"ל שכל בניו יהיו תמיד מתהלכים לפני ה' בתום וביושר, תחת כי האנשים אשר ימכרו ממכרת עבד לתאותם הגופנית ושקועים במצולת הנאות יתר לא יראו פני ה' כי אם יתרחקו תמיד יותר ויותר ממנו, וע"ז רומז המדרש שאמר להם הקב"ה לישראל "בני לא תהיו סבורים שאני מבקש לעשות לכם כעבד זה וכו' אלא לכך אני מביא עליכם יסורים כדי שתכונו לבכם אצלי",
כי כשהיד וכו' הנה כפי מה שאבאר עוד בשער הזה יורה בפי החכמים לפעמים שם "זכר" דרך השאלה אל הפועל, כמו שיורה שם "נקבה" על המקבל פעולת זולתו, והנה ידוע ג"כ כי כמו שבכל פעולה אשר יפעל האדם צריך תחילה כח שכלו השופט בקרבו לשפוט. כי ראוי לו לפעול כן ולהרהיב לזה עוז בנפשו, ורק אח"כ יעשה הפעול' ההיא בכח איברי גופו וגבורתו החיצונית כן הוא ג"כ אצל הי"ת, כי בטרם יפעל פעולתו צריך שיחייב תחילה משפט חכמתו העליונה כי ראוי הוא על פי הצדק והיושר לפעול כן ואז יעשה אותה ביכלתו שהיא לבלי תכלית והנה הכח השכלי השופט הזה המסבב הפעולה יקרא דרך השאל' בשם "זכר" יען כי הוא הפועל האמיתי, אבל הכח החיצוני המסובב על ידו לפעול אשר הוא כעין מקבל פעולת כח השכל השופט יקרא בשם "נקבה", והנה כאשר ימרו ישראל עיני כבוד עליון יחייב משפטו הצדק שלא יפעול עוד בגבורתו העליונ' נסים ונפלאות בעבורם וזה שאח"ל ד"מ "שבזמן שאין ישראל עושין רצונו של מקום מתישין כח גבורה של מעלה" אפס העמים אשר לא ישכילו ויבינו זאת, לא יאמרו שרק בעבור משפט חכמת הי"ת שהוא במדרגת כח זכר חדל לעשות אותות ומופתים בעבורם כ"א בעבור שקצרה חלילה יד גבורתו ויכלתו, שהוא במדרגת נקבה, וע"ז רומז מאמר הכתוב "מבלתי יכולת ה'" כי הוא שם פעולה בלשון נקבה, ואמרו עליו חז"ל "יכול" לא נאמר (ר"ל "כי לא יכול ה'" לא נאמר, כי אז היה מורה שמשפט השכל העליון שהוא במדרגת זכר לא חייב אותו ולא חשבו לראוי ונכון שיביאם אל הארץ כאשר היה באמת) אלא "מבלתי יכולת"' וכו', יאמרו שתשש כחך כנקב', ר"ל כי קצרה גבורתך ויכלתך (שהיא במדרגת נקבה) להוציא זאת אל הפועל אף שיחייב אותה משפט הצדק.
וקבעו בכיה וכו', בזה רוצה הרב לבאר מאמר המדרש ילקוט שלח "אתם בכיתם בכיה על חנם אני אקבע לכם בכיה לדורות, ומן אותה שעה נגזר' גזירה על בהמ"ק ליחרב ושיגלו ישראל וכו'" כי הכוונה שע"י שהראו במעשה מרגלים זה, כי מואסים הם בחיי הגבלה, כי אם חפצים תמיד לרדוף אחרי הנאות המותריות, מזה נסובה להם כל הרעות אשר קרו אותם מאז והלאה עד סוף כל הדורות, ובזה הולך הרב ז"ל ומבאר כמה פסוקים בתילים מזמור פ'.
הנה וכו' תוכן דעתו הוא כי הספק הראשון כולל ג' שאלות הא' אחרי שאמר ר"א "לא נתנו פרשיותיה של תורה על הסדר," מה זה אשר שאלו "למה נסמכה פרשת מרגלים" וכו',? הב' כי אחרי שכפי הנרא' קרה מעשה מרים בחצרות, ומעשה מרגלים במדבר פארן בזא"ז הלא מן הראוי הוא. שיסופרו ג"כ בזא"ז? הג', כי לפי דעתם שחוברו רק בעבור דמיון ושווי ענינם ששניהם כוללים סיפור הוצאת דבה, יקשה הלוא מעשה קרח ועדתו שדברו סרה על משה דומה למעש' מרים, ומדוע לא נסמכו זא"ז? ולבאר כל זאת יאמר, כי רק בבחינ' רוחניית, ר"ל החכמ' הצפונה בקרבה, כאשר היתה ערוכ' בדעת עליון מאז ומקדם, אמרו שלא ידע אנוש ערכה וסדר', הגלוים רק לפני הי"ת, אבל בבחינת גשמיות' ר"ל בבחינת חיבור סיפוריה יש להם סדר, אבל לא לפי הזמן שקרו בו, כי זה רק מקרה והזדמנות באופן שיקרו לפעמים ב' מקרים זא"ז, אשר אין להם יחס יחדיו וקישור כלל כ"א נסדרו ונסמכו בתורה רק לפי דמיון ושווי עניניהם, ואחרי שכפי מה שמבאר בשער מ"ב, (עיין ביאורי שם, ) יקרא כל פועל רק עפ"י פעולתו אשר יעשה בכוונה מיוחדת לה, הלא מזה נמשך, כי קרח ועדתו אשר דברו סרה על משה, לא בשם מוציאי דבה, כ"א בשם רודפי כבוד ומבקש כהונה יקראו אחר שתכלית כונתם הית' רק לכהן תחת אהרן, ורק למען השג תכליתם זאת, הלינו על משה ואהרן להבאיש ריחם בעיני העם וע"כ אין דמיון ושיווי ענק להם עם מרים שדבר' באחיה במשה, רק למען הוציא דבה עליו, ורק המרגלים ברשעתם דמו אליה, כי גם הם הוציאו דבה על הארץ, מבלי אשר חפצו להשיג עי"ז תכלית אחרת רק לשלח פיהם ברעה וע"כ נסמכו ב' סיפורים אלה יחד,
לפי שכל אחד נמשך, וכו', הלשון קשה הבנה קצת, ותוכן דעתו הוא, כי הנשיאים נמנו פה רק לפי מעלתם שהית' להם כאשר שולחו לרגל את הארץ אבל לא לפי סדר דגליהם או תולדות שבטיהם, גם לא לפי מעלת השבטים כי בענין זה היו כלם שוים לרעה, כמו שאמר הכ' "ותשא כל העדה ויתנו את קולם" וכו', והראיה ע"ז, כי גם שבט יהודה ואפרים לא ימשכו לטובה אחרי נשיאיהם יהושע וכלב,
לזה אמר וכו', כונתו כי הכתוב רצה להודיע בזה שלא נקרא נחל אשכול בעבור שהיו שם אשכולות ענבים יותר טובים מבשאר מקומות כנרא' זאת בהשקפ' הראשונ' מפשט הכ' כי א"כ לא היה אשכול זה עדות על טוב הארץ כולה, כי אם נקרא כן רק על אודות שכרתו משם האשכול, ונקרא ג"כ כבר בתחילה על שם סופו נחל אשכול.
ובזה הגדילו וכו', תוכן דעתו הוא, כי אלו אמרו רק באנו וכו', וגם זבת חלב ודבש וכו', והעם היושב בו עז הוא וכו', עמלק יושב וכו', לא חטאו בזה מאומה, כו היו רק מגידי אמת האומרים כל הדברי' כאשר הם באמת, אבל באמרם "אפס" וכו', יצאו מכלל מרגלים, אשר רק מה שיראו יגידו, כי אם יחשבו עצמם כיועצי עצה אל הי"ת ואל משה עבדו, כאלו אמרו בפה מלא "לפי דעתנו ומרא' עיני שכלנו אין טוב לישראל ללכת שמה להוריש גוים גדולים ועצומים ממנו, כי לא יוכל למו", כאשר גלו דעתם אח"כ יותר בהכחישם דברי כלב לאמר, "לא נוכל לעלות את העם," וע"כ היה עונם גדול מנשוא, ועל דרך זה יאמר הרב ז"ל יורה גם מלת "אך" במאמר ה' אל בלעם (במדבר כ״ב:כ׳,) "ואך את הדבר אשר אדבר אליך אותו תעשה" כנתינת עצה שיותר טוב לו אם לא ילך עמהם אחרי שלא יוכל לשנות דבר מכל אשר יצוהו ה' ולא יוכל לקוב את ישראל כאשר חפץ בלק, וע"כ כאשר בכל זאת לא שמע לעצת הי"ת וילך עם שרי מואב נאמר "ויחר אף ה', כי הולך הוא,"
וזה שכבר וכו', תוכן דעתו הוא, כי בעבור היות הזכר בכלל בע"ח, ואף כי בבני אדם יותר חזק מהנקב', באופן שהוא ימשול בה, וכל איש שורר בביתו ומנהיג אותה, והאשה מונהגת מאתו, ע"כ הוא במדרגת פועל ומשפיע, והיא במדרגת מושפעת ומקבלת פעולתו (וכן הוא ג"כ בבחינת פעולת ההולד' לקיום המין) וע"כ הושאל גם בפי חכמי הקבל' והמוסר שם "זכר' בכלל להורות על כל משפיע ושם "נקבה" על המושפע מזולתו, ויען כי גם בכל הנמצאים העליונים יש גבוה מעל גבוה שומר ותמיד משפיע העליון על התחתון, יש בהם ג"כ דרך משל והשאל' מדרגת זכר ונקבה, אפס הי"ת המשפיע העליון על כל זולתו יקראהו תמיד ד"מ בשם "איש," כמאה"כ "ה' איש מלחמה," וכאשר יסיר השי"ת השגחתו או חסדו ואמתו ממי שהשפיע כל אלה עליו לפנים, הלוא יחדל להיות נחשב בבחינת האיש ההוא כזכר המשפיע, וזשאחז"ל על הכתוב, "אם ככה את עשה לי", כביכול תש כחו כנקבה," והנה המושפעים התחתונים משכלים הנבדלים או מבני אדם, כאשר ישפיעו על זולתם יהיו במדרגת אנדרוגינוס כי יחברו במהותם יחד מדרגת זכר ונקבה, כי מצד אחד הם מושפעים, ומצד אחר משפיעים, וע"כ אמרו למשה "קרב אתה" (אשר מרוחך תשפיע עלינו במדרגת זכר,) "ושמע" וכו', "ואת תדבר אלינו" וכו', ר"ל אחרי אשר תהיה במדרגת נקבה לקבל השפע האלקי תדבר אלינו וכו' וע"ז רומז לדעת הרב ז"ל גם מאמר המדרש שהביא למעל' "מבלתי יכולת יכול מבעי ליה אמר משה לפני הקב"ה, עכשיו יאמרו האומות, תשש כחו כנקבה ואינו יכיל להציל," שר"ל שע"כ הזכיר הכתוב במאמרו מלת "יכולת" שהיא שם הפעול' במשקל נקבה ולא נאמר "יען כי לא יכול" וכו', לרמוז בזה שההאומות יאמרו שגם עד עתה בעזרו את ישראל ועמד לימינם היה נעזר בזה רק ע"י שום כוכב או מזל, באופן שהיה כחו (ית' מזה עלוי רב,) רק ככח נקבה המקבלת פעולת זולתה, ועתה כאשר שינו מצבם חדל גם כחו זה, וע"כ הוסיף משה להתפלל, "ועתה יגדל נא כח ה'," ר"ל סלח לעונם ותביאם בכל זאת אל הארץ אשר נשבעת לתת להם למען תראה בזה כחך הגדול ואת ידך החזק' לעיני כל, ויכירו וידעו כל הגוים כי אתה כל תוכל, ואין מי מוחה בידך לחון את אשר תחון ולרחם את אשר תרחם, אף כי חטא נגדך, כי זאת תחשב גם בבני אדם לגדול' נפשית אמיתית להאריך אף למכעיסיו ולסלוח לאיש אשר חטא נגדו.
תוכן דעת הרב ז"ל הוא, כי משפט השכל יחייב שכאשר יהיה דבר מה יותר יקר ונכבד ראוי הוא שנשים עליו גם עיון השגחתנו ביותר לשמרו מכל מקרה ופגע למען לא יקראנו אסון, ויאבד ממנו בענין רע, וכן נראה לא לבד בפעולת הטבע כי האיברים היותר יקרים ונכבדים באדם ובשאר בע"ח כלב ומוח והכבד, הושם מושבם בפנימיות הגוף, במקום שהם מוקפים ונשמרים שם ע"י מחיצות בשר ועצמים חזקים אשר יגינו עליהם מכל מקרה ופגע רע אשר יוכלו לבוא עליהם מקור או מחום האויר, או משאר מזיק חיצוני, [וחז"ל הביאו בעבור זה מושב הלשון בתוך הפה המוקף מכל סביביו, לעד ולמופת על היות לשון אדם אבר יקר ונכבד מאוד עד שראוי לשמרו מאוד גם בבחינה מוסרית מדבר רע ומהוציא דבה על זולתנו. כי כן אמרו בערכין ט"ו ע"ב, ד"מ "אמר הקב"ה ללשון וכו', כל איבריו של אדם מבחוץ ואתה מבפנים, ולא עוד אלא שהקפתי לך שתי חומות א' של עצם ואחת של בשר מה יתן לך ומה יוסיף לך לשון רמיה,"] כי אם גם בחכמת ותחבולת הנהגת צבא המלחמה נראה כי פני המלך לא יצאו בקרב, למען לא ימות במלחמה והמס ימס בעבור זה לבב עמו כדונג מפני האש, וכן על שר הצבא המצביא את העם אשר על פיו יחנו ועל פיו יסעו, עליו יחוסו אנשי הצבא מאוד, למען לא תאונה אליו רעה, כאשר יורו אותו המורים בקשת, וקרהו אסון, והיה המחנה והצבא הנשאר מבלי מנהיג ופקיד החיל, כמו שאמרו הגבורים אל דוד (שמואל ב כ״א:י״ז) "לא תצא עוד אתנו במלחמה ולא תכבה את נר ישראל," וכן אמרו לו במלחמתו עם אבשלום בנו אשר קשר עליו (שמואל ב י״ח:ג׳) "לא תצא כי אם נוס ננוס וכו'," גם התורה האלקיות השתדלה ג"כ בעבור זה מאוד מאוד להשריש בלב כל איש ישראל הענינים היקרים והנכבדים שהם עיקרי הדת, הלוא הם האמונה במציאות הי"ת ואחדותו, והרחקת כל העבודה לאל אחר זולתו, אשר הם ביחסם אל שאר עניני התורה כיחס הלב והמוח והכבד אשר מהם תוצאות חיים אל שאר הגוף (אשר ע"כ שמו גם הפילוסופים רוב עיונם בהם,) כי נראה לא לבד כי מאמר "אנוכי ולא יהיה לך," המורים על מציאות הי"ת ואחדותו הם ראשי עשרת הדברות, ומאמר "אני ה' וכו'," נמצא הרבה פעמים שנוי ומשולש בתורה, כי אם גם תכלית ספור האותות והמופתים הנמצא בה היא רק להביא מהם ראיה ומופת על מציאות הי"ת ויכלתו, גם מצות שמירת השבת והמועדים אשר עליה תזהיר כמה פעמים היא רק להשריש בלבנו אמיתת אמונת חדוש העולם, למען היות לנו בו המופת היותר ברור על מציאות הי"ת ויכלתו, כי לא יחודש דבר, ואף כי התבל ומלואה, מבלי מחדש, גם אמונת השכר והעונש בעבור היותה עיקר יקר ונכבד מאוד בדת האלקית, (כי רק על ידה יהיה האדם הולך מישרים ופועל טוב וצדק ושומר רגלו מלכד בפח הרשעה, תחת כי המכחיש אותה, יעזוב ארחות יושר והתברך בלבבו לאמור שלום יהיה לי אף כי אלך בשרירות לבי לעשות כל עול ואון) נראה כי התורה הרבתה לדבר מגמול ועונש בתורת כהנים (ויקרא כ"ו) ובמשנה תורה, (דברים כ"ח) ובשאר מקומות, והנה ידוע, כי הנבואה היא המעלה היותר יקרה והיותר נכבדה מכל המעלות והשלמיות אשר תמצאינה במין האדם, גם נודע כי הנבואה הנראית מאוד לשלמות האומה הישראלית ורק בה נתיחדה מכל העמים אשר על פני האדמה, כי על ידה לבד נודעו להם במעמד הר סיני שלש עיקרים המיוחדים לדת ישראל בלבד, הא' כי הי"ת, אף כי אוהב הוא כל יצוריו ומשגיח עליהם, בכל זאת בחר בישראל עם סגולתו יותר מכל העמים, בעבור אבותיהם הקדושים אשר היו הראשונים להכיר אלקים אמת ולמדו בניהם אחריהם את דרך ה' לעשות צדקה ומשפט בארץ ועשו אותם עי"ז ראוים ומוכשרים יותר משאר העמים שיגלה כבוד ה' עליהם להודיעם חקיו ומשפטיו אשר לא עשה כן לכל גוי, הב' אפשרות ומציאות הנבואה בכלל, כי במעמד הנבחר ההוא נודע ונתברר להם, כי ידבר אלקים את האדם, והג' כי נבואת משה ומעלתו נעלה ונשגבה היא מנבואת שאר הנביאים אשר ע"כ נבחר הוא לבדו שתנתן התורה האלקית על ידו אשר מצותיה וחוקיה כוללים כל המעשים אשר יעשה האדם בבחינת הדין האמת והשלום, אשר עליהם נוסדו עמודי החברה האנושית ואשרה הזמני והנצחי, ואחרי כי הנבואה היא ענין יקר ונכבד מאוד, והאמונה בה הכרחית מאוד לדת ישראלית ושלמות האומה, הלוא ימשך מעצמו, כי צריך השתדלות יתירה לקיים אמתתה בלב האומה הקדושה הזאת, ולהרחיק כל מכחיש המתקומם עליה, למען לא יהרסון שתות הדת ועמודי אושר ושלום העם כלו הגופני והמוסרי ירופפו, וע"כ נראה כי כמו שמדרך המהנדס והתשבוריי, שברצותו לבאר לזולתו אמתת הנחותיו יותר יביא תחילה מופתיים מחייבים על אמתתם, ואח"כ מופתים שוללים את ההפך מהם, כי עי"ז יבואר הדבר יותר לכל אדם, כאשר יוצג לפניו חיוב האמת, והרחקת השקר שהוא הפכו, (כמו שבארתי זאת כבר בביאורי למעלה בראשית דף צ"ה ע"א), וכן אמר גם החכם עד"ז "כי אמת יהגה חכי ותועבת שפתי רשע," ר"ל מה ששפתי מתעבים לבטא הוא הרשע שהוא הפך האמת, (כי אמת פה יורה על עשיית חסד ואמת לזולתו, כמו שיורה שם רשע על ההרעה לזולתו ויתורגם,) כן עשה גם הי"ת בתורתו, כי אחר אשר העיר אותנו בסיפור מתן התורה על יקרת ומעלת הנבואה ושלש עיקרים הנתלים בה, באמרו "בעבור ישמע העם בדברי עמך" (מאמר המורה גם על יקרת עם זו בחר ה' לנחלה לו, ויתרונם בעיניו על כל שאר העמים גם על אפשרות הנבואה כי ידבר ה' את האדם,) "וגם בך יאמינו לעולם" (מאמר המורה על יתרון מעלת נבואת משה על נבואת שאר כל הנביאים,) כן הציג לנגד עינינו פה בסיפור מעשה קרח ועדתו, הרע הגופני והמוסרי המסובב למכחישי שלש עיקרים אלה. כי הנה קרח וכל עדתו היו כלם חכמים ונבונים, כמו שאה"כ "נשיאי עדה קרואי מועד," אבל חכמתם היתה רק להרע, כי חשבו על התורה תועה, ולא האמינו ביתרון ישראל על כל העמים, ובנבואה כלל, ואף כי בנבואת מרע"ה, ורק דרך היתול ושחוק, אמרו אל משה ואל אהרן "רב לכם," ר"ל די לכם במה שהשגתם חפצכם כבר לפרסם בקרב העם הזה האמונה,) "כי כל העדה כלם קדושים" (ונבחרים משאר העמים) "ובתוכם ה", (לדבר עמהם ע"י נביאו ששני אלה הם ב' העיקרים הראשונים.) "ומדוע תתנשאו על קהל ה'," (ר"ל מדוע תתנשאו עוד להשריש בקרבם העיקר השלישי, כי אתם נשאתם עוד במעלתכם על כל זולתכם?) וכאשר שמע משה, כל דבריהם אלה, ענה אותם כאולתם, והשיב למו תשובה נכונה המאמתת ג' העיקרים אלה, אשר הכחישו אותם וזש"א להם, "בוקר ויודע ה' את אשר לו," מאמר מורה על אמונת השגחת הי"ת על בני אדם, כי רק בעבור שלא האמינו בה יכלו להכחיש יתרון ישראל על שאר העמים, "ואת הקדוש והקריב אליו" מאמר מורה על אמונת השגחת הי"ת על בני אדם, כי תואר קדוש יאמר לנביא אמת, יען כי הוקדש מרחם לזה, כמאה"כ אל ירמי' "בטרם תצא מרחם הקדשתיך, נביא לגוים נתתיך," "ואת אשר יבחר בו יקריב אליו," מאמר מורה על יתרון מעלת נבואת משה מנבואת זולתו, כי הוא נבחר מכל הנביאים להיות יותר קרוב אל הי"ת מכולם, ואח"כ אמר להם "המעט מכם", וכו', ר"ל המעט קצף, צער, ורוגז יש לכם כבר בעבור זה שהבדיל ה' אתכם מעדת ישראל, לבלתי היות לכם נחלה ואחוזה בתוך אחיכם, והקריב אתכם לעבוד עבודתו, באופן שאתם לבדכם תשאו בבחינה זאת משא כל העדה על שכמכם לשרת בעבורם את הקודש "ובקשתם גם כהונה" שהיא בעצמותה רק מוסרית ופרישות יתירה? ר"ל איך יעלה על דעת איש להאמין, שאתם תחפצו באמת רק מעלת הכהונה בעבור היותה מעלה מוסרית אחרי שהעדר הנחלה הארציית ועול עבודת הקודש היו כבר עליכם לטורח? אין זאת, כי אם שכל תלונותיכם, היא רק על ה', שתמאנו לשאת עול התורה והאמונה בה, וזש"א "לכן אתה וכל עדתך הנועדים על ה' ואהרן מה הוא כי תלינו עליו" (ר"ל הלוא אהרן עם כהינתו ועבודתו לה' שהיא רק מעלה רוחנית ויתרון מוסרי נחשבו בעיניך כאין וכאפס, ומה זה תלינו עליו אחרי שאין חפצכם כי אם בקניני הזמן? וע"כ קורא התנא ג"כ מחלקת קורח "שלא לשם שמים," כי כל כונתם היתה במחלוקתם רק למרות עיני כבוד ד' ולהכחיש השגחתו הפרטית על ישראל ושאר עיקרי הדת, וע"כ אמר ממנה "שאין סופה להתקיים," כי האמונה והדעת הכוזבת, אף כי תקונן לפעמים במחשבת איזה אנשים רבים או מעטים זמן מה, בכל זאת עוד מעט והם יאבדו, כי ילכדו בפח אשר טמנה להם דעתם הנפסדה, כמו שראינו בקרח וכל עדתו, כי הוכו על עונם ויאבדו מתוך הקהל, ובאחרונה עוד יבואו הימים ויוסר מסוה הבערות והסכלות מעל פני כל האדם, אז תאורנה עיניהם ותחזינה מישרים להכיר ולהשיג האמת, תחת כי המחלוקת שהיא לשם שמים כמחלוקת הלל ושמאי שהיא רק חילוק דעות חכמים שונים שמודים כלם בעיקר המצוה וחיוב העבודה לה', וחולקים רק באופן עשייתה "סופה להתקיים," כי היסוד ששניהם נוסדים עליו הוא דבר אמת העומד לעד, כמאחז"ל "קושטא קאי שיקרא לא קאי") אפס לא לבד בדבריהם אלה המפורשים בתורה הודיעו מחשבתם הרעה, כי אם לפי דחז"ל במדרש הלבישו רעיוניהם הנפסדים האלה גם במעטה משל ומליצה הנעימים לאוזן שומעיהם, למען התעות גם העם אחריהם, כי להכחיש עיקר הנבואה והצורך אליה להיישרת האדם אמרו כי אחרי שנברא האדם בשכל ישר אשר לו היכולת והכשרון להכיר ולהבחין בין טוב לרע, הלא די לו בזה להגביל מעשיו ומעשי זולתו בדרך הממוצע, כמו שנראה בחכמי האומות ששכלם האנושי יספוק להם לבד לסדר חוקים ומשפטים אשר יחיו בהם בארצותם לגוייהם ולרמוז על רעיון זה הלביש ארבע מאות ראשי סנהדרין שהם חכמים ונבונים בלבושי תכלת להורות בזה שהם בעצמם עפ"י שכלם ותבונתם ילכו תמיד במדותם ובמעשיהם בדרך האמצעי אשר עליו ירמוז לבוש התכלת, (כמו שבארנו זאת כבר למעלה בשער ע"ז.) והלכו אצל משה ואמרו טלית שכולה תכלת מהו שתהא פטורה מן הציצית, (ר"ל מפתיל תכלת הרומזת אל ההשערה האלקית המצוה מפי הנבואה), וע"ז השיבם משה שהיא חייבת להורות להם, כי רק הדרך האמצעי הנבחר על פי רצון האלקים אשר יגלה סודו אל עבדיו הנביאים הוא היותר טוב והיותר שלם לא אשר יבחרהו האדם רק בשכלו האנושי לבד (כמו שהארכנו בזה כבר בשער הקדום) וכן להכחיש אמונת השגחת ה' הפרטית על ישראל אמרו, כי רק הכלל כלו ראוי להיות מושגח מהי"ת, ורק באמצעות הכלל תמשך ההשגחה גם על האומה הפרטית בעבור היותה חלק הכלל, וממנה תמשך ההשגחה גם על אישיה הפרטיים בעבור היותם חלקיה, וע"כ אמרו ד"מ, כי בית מלא ספרים ראוי להיות פטור ממזוזה כי הוא נשמר מכל נזק והפסד מצד עצמותו יותר ממה שנשמר בית רק מכל אלה, רק ע"י קביעת המזוזה הכוללת רק שתי פרשיות בתורה, כי יחס הבית המלא ספרים אל המזוזה האחת, כיחס הכלל היותר נבחר אל הפרט שהוא רק חלק ופחות הערך ממנו, וע"ז השיבם משה שהבית חייב במזוזה, כי בעבור היותו מלא ספרים רק בעבור רצון בעליו, ולא למען מלאות בזה מצות הי"ת לא ישמר עוד, כי אם ע"י הקביעה במזוזתו עפ"י מצות התורה שתי פרשיות אלה לבד, הכוללות קבלת עול האמונה האמיתית, ושמירת המצות, כי על די שתי אלה יקנה הישראלי השלמות הנפשיית להיות ראוי שיהיה מושגח מהי"ת ונשמר ממנו מכל מקרה רע ואסון, ובזה הורה להם, כי בבחינת ההשגחה האלקית יש יתרון לאומה אחת פרטית או לקצת אישי האומה ההיא בעבור שלמותם, על הכלל כולו באופן שהכלל כלו נשמר ומושגח רק בעבורם, כמאה"כ "וצדיק יסוד עולם," ומאה"כ "לא מרובכם מכל העמים חשק ה' בכם וכו', כי אתם המעט," ומאה"כ הללו את ה' כל גוים וכו', כי גבר עלינו חסדו, ר"ל ובעבורנו ובגללינו, ייטיב גם להם וכו', וזש"א אח"כ ואמת ד' לעולם, וכן אז"ל "כל העולם כלו לא ניזון אלא בשביל חנינא בני וכו'," גם השתדלו להלשין על נבואת משה ושאר מעשיו המיוחדים, כי לא לבד שכפי המסופר במדרש הלך קרח רכיל בתוך קהל ישראל, ואמר להם שאף שמשה קדש וטהר אותו ואת כל אחיו הלוים, בכל זאת גדל רק את אהרן אחיו ונשאו על כולם לעשות אותו לבדו לכהן וסבב בזה כי עלה עשן באפם על משה בחשבם, כי רק בעבור היותו אחיו נשא לו פנים, וישימהו בתור המעלה על כולם, ולא ה' צוהו כי אם מלבו עשה כל זאת, כי אם גם על חקי התורה אשר שם לפני בני ישראל דבר סרה להשפיל כבודה בעיני העם בספרו להם מעשים בדוים, כעין מה שאמרו במדרש מאלמנה אחת שהיתה בשכונתה ועמה שתי נערות יתומות וכו', (עיין בפנים הספר,) ובכל זה היתה מגמתו רק להראות להמון העם איך יכבד עול התורה על שומריה למען הניא לבבם ממנה, ולהשריש הדעה הנפסדה בקרב לבם, כי רק מלבו בדה אותה, וה' לא צוה אותו לשום כל המשא הכבד הזה על שכמם, והנה בני קרח אף שהיו קשורים עמו בעבותות אהבה הטבעית וחבלי היראה והכיבוד המחויבים מבנים לאבות לא הלכו בכל זאת בדרכי אביהם, כי אם החזיקו באמונה האהובה להם יותר מכל, (על דרך שאמר חכם יוני אחד "אוהב אני את סאקראטעס, ואוהב אני את פלאטאן, והאמת אהוב לי מכלם",) כמו שהעירו על כל זה במדרש, "כי אם בתורת ה' חפצו, אלו בני שאמרו שירה, וכו'," (עיין בפנים הספר) ונשארה בעבור זה בחיים חייתם ויהיו למופת לזולתם מבני ישראל, להחזיק גם המה באמונתם האמיתית, ולבלתי נטות ממנה ימין, ושמאל, כמו שאה"כ, "ובני קרח לא מתו, ויהיו לנס," ואחז"ל עליו שהיו כתורן ספינה, כי כמו שעל ידו תונהג הספינה, הנהיגו גם המה בהיותם מחזיקים בתומתם, את כל בית ישראל אחריהם, ויען כי קרח ועדתו חטאו בכפירה משולשת בג' עיקרי האמונה, והם החזיקו בשלשתן אמר ר"ש בר נחמני במדרש להורות על זה "לא היו שלשתן עומדים במקום אחד אלא כל אחד ואחד היה עומד בפני עצמו דומיא כשלשה עמודים" וכו', שר"ל שאף שהודו כלם בכל ג' העיקרים, השתדל בכל זאת כל אחד ואחד מהם להשריש עיקר אחד יותר מהאחרים בלב ישראל, אפס לא לבד על ידי בניו אשר נשארו באמונתם חזקים כראי מוצק כ"א גם ע"י עונש קרח ועדתו אשר פקודת כל אדם לא נפקדה עליהם, כי באופן נסיי נסחו מן הארץ, נתן חזוק וקיום רב ועצום לכל ג' עיקרי הדת, אשר הכחישו הם כי כמו שאם הצליחו ברשעתם היו תועים כל העם אחריהם באמרם אם אלה אנשי שם ונשיאי עדה וידועים לשבטיהם אשר הם חכמים ונבונים מכחישים בעיקרים אלה, בלתי ספק האמת אתם, והיו משכימים עמהם בהכחשתם כי כן דרך ההמון להיות תמיד נפתה לבם ונתעה אחר אמרי פי ראשיו וחכמיו, כן עשה עתה בהיפך עונש האנשים הנכבדים האלה אשר היו נשיאי עם וקרואי מועד, רושם חזק בלב כל ישראל אשר לא ישכח מהם על נקלה, ועל ידו נודעה להם אמתת ג' העיקרים אשר רצו הם בעצמם להכחיש, כי ע"י אבדן קרח ועדתו באופן נסיי שהודיע משה בנבואתו תחילה להם נתאמתה לא לבד יכולת הי"ת והשגחתו הפרטית לשלם להם גמול באופן נסיי, כי אם גם אמתת הנבואה בכלל ונבואת משה ביחוד, אחרי שעל פיו, ורק למען שלם גמול לאויביו ברא הי"ת בריאה זאת כי תפצה הארץ את פיה ובלעה אותם ואת כל אשר להם, ועל פי הדברים האלה מבאר הרב ז"ל מאז"ל שהחל בו, ואומר שכונת חז"ל היא כי השמש והירח אשר הם הגרמים השמימים היותר עיקרים והכרחיים לקיום הארץ ומלואה, אמרו ד"מ אל הי"ת שאם לא יעשה דין לבן עמרם יאספו נגהם, ולא יהלו עוד אורם, כי אם הצליחו קרח ועדתו אשר, הצו על משה ואהרן היתה הכחשת הנבואה והתורה נפרצת בארץ, ופסו אמונים מבני אדם, כלו סג יחדיו נאלחו. ולא היו עוד ראוים שיתקיים העולם אשר כל יושביו עברו תורות הפרו חק וברית אלקים, השחיתו התעיבו עלילה, ואין עושה טוב אין גם אחד כמאה"כ "אם לא בריתי וכו' חוקות שמים וארץ לא שמתי," וכמו שהביא ה' את המבול על הארץ לשחת כל בשר כאשר מלאה הארץ חמס, (ויען כי כוכבי השמים ופסיליהם הם רק כמלאכים ומשרתי עליון המשתדלים לעשות רק תפקידם אשר הפקיד עליהם רצון בוראם, מבלתי שאול או דבר משפטים על מי זה ועל מה זה יוכרחו לעשות ככה, אחז"ל ד"מ שעלו מרקיע השני שבו הם קבועים לזבול שהוא הרקיע הרביעי (עיין חגיגה דף י"ד) ר"ל שעלו ממדרגתם המלאכותיית, למדרגת ההשכלה על סבת מציאותם ומשמרת תנועותיהם ואמרו שזרק חצים, ר"ל שהשיבם תשובה נצחת "לכבודי לא מחיתם, ולכבוד בשר ודם מחיתם" ר"ל, כמו שאין ראוי שישבתו חקי הבריאה, ועמודי השמים ירופפו בעבור קצת תועי המשתחוים לשמש ולירח ולכל צבא השמים, אשר כי בכל זאת רבים הם העובדים לאלקים אמת, ואף כי באחרית הימים האמת מארץ תצמח, וכל העמים, יכירו וידעו, כי ה' אחד ושמו אחד, כן אין ראוי ג"כ לאבד העולם כלו בעבור אלה האנשים המעטים החטאים בנפשותם המכחישים בתורה ובנבואה אחרי שעוד נשאר רוב ישראל נאמן לאלקיו להחזיק כמקדם באמונתם ובתומתם, (ובכל זאת רצו חז"ל רק לתת טעם וסיבה במליצה נחמדה כדרכם, למה שלא נעשו באבדן קרח וכל עדתו אותות ומופתים בשמים מעל כמו שבהשקפה ראשונה היה ראוי להיות בעונש חטאם הגדול מאוד הזה), ויען כי גם עתה בכל הדורות והזמנים רבות החטאים בעם ובכל זאת לא ישבתו חקי הטבע משמור את תפקידם, ותמיד השמש ישיש כגבור לרוץ אורח והירח יקר הולך להאיר על הארץ בלילה, זש"א שם "והאידנא עד דמחי להו לא נפקי," (כן גורס הרב ז"ל שם) ור"ל שבעבור אותה הסיבה שלא חדלו מהאיר על הארץ בימי קרח לא יחדלון עוד כל הימים, כי תמיד בכל העתים והזמנים ימצאו שרידים אשר ה' קורא, ובעבורם לא ישבתו כל מאורי אור מצאת על הארץ ומזרוח עליה וזה איזה שנים בארתי מאחז"ל זה באופן אחר אבל נוטה בכל זאת במקצת לדברי הרב ז"ל (עיין מכתב שומר ציון הנאמן סי' מ') וכאשר ראיתי עתה דברי הרב ז"ל שמחתי מאוד שכוונתי לקצת דבריו.
אמנם הענין וכו' ר"ל כי כאשר יסופר לנו מה שעשה איש אחד או הרבה אנשים ותכלית הסיפור הוא לדעת מזה מחשבתם ודעתם בענין האמונ' או בשאר ענין, ראוי הוא שתוקדם תחילה הודעת מהות ואיכות האנשים ההמה, כי רק עי"ז נכיר יותר מחשבתם, ודעותם מתוך פעולותיהם, ד"מ כי לולא ידענו שלבן היה בטבעו איש מרמה אשר השתדל תמיד להונות את רעהו לא הכרנו כראוי מסיפור ה"כ מה שדבר אל יעקב אבינו ומה שעשה לו, כי כל ישעו וחפצו היה בזה רק לעשות לו און ומרמה ואולי חשבנו כי רק בתום לבבו ובנקיון כפיו דבר ועשה כל זאת, וע"כ יען כי רצה הכתוב שנבין היטב על ידי סיפור מעשה קרח ועדתו כל אשר יזמו וחשבו בדעתם הוצרך להודיעם תחילה מי ומי היו האנשים האלה.
אמנם תוכן וכו' ר"ל כי הפעולות אשר יעשה אותן האדם לעין כל הן הם לרוב אבן בוחן, לדעת על ידו גם מחשבותיו ומידותיו הפנימיות) כי אף שיוכל איש להתחפש לפעמים במעטה היראה ולפעול טובות ונכוחות למראה עיני בשר, אף כי בקרבו ארבו, ואון ועמל בלבו, בכל זאת לרוב ימצאו גם בני אדם זולתו יד ומקום ע"י פעולותיו אלה להביט גם אל תוכו, ואז יראה כי רעות במגורו בקרבו, ואף שעשה איזה מעשה אשר מראהו החיצונה היה טוב וישר, בכל זאת לא עשהו בעבור שחפץ בטובה, כי אם רק למען השיג על ידו מחשבתו הרעה הוא עוטה לפי שעה מעיל הירא' הצדק והמישרים, וע"כ הוא יסוד מוסד אצלינו שמהפעולות יודעו הכחות והקנינים,) ואף כי שהי"ת אשר עיניו צופות בכל יראה אל תוכו לדעת מצפון לבו, להשיב לו גמול לפי מחשבתו וכונתו אשר חשב להשיג תכלית רעה בפעולותיו אלה, לא לפי הפעולות ההן בעצמן לבד אשר מראיהן טוב, והנה קרח וכל עדתו היו כפי הנרא' אנשים חכמים ונבונים, ובעלי מעלות אנושיות לרוב, ובכל זאת הראו בפעולותיהם המסופרות מהם, כי היו בטבעם ומצד תולדתם רעים ומשחת המידות בהם מלידה ומבטן, ורק דרך מקרה למדו התורה והחכמ', לא בעבור אהבתם הקנינים הרוחניים והמוסרים האלה, כי אם למען השתמש בהם לרוע, כי בהיותם מכובדים בעיני ההמון בעבור מעלותיהם אלה, יוכלו יותר על נקלה להטות לבבם אחריהם ולהדיחם מדרך הטובה והישרה, וכעין זה היה דואג ואחיתופל רעים בטבעם ותולדותם, ורק ע"י מקרה ולמען כחם קנו להם מעלת התורה והחכמ', ובאחרונה נגלתה רעתם בקהל ע"י מעשיהם, ע"כ בצדק אר"א במדרש על כל אלה יחד "עצת מינות היה בהם" (ר"ל בעצם וראשונה ומלידה ומבטן היו במזגם וטבעם רעים וחטאים, ורק זמן מה יכלו להסתיר זאת מעיני ההמון) אבל בכל זאת נראה ונגלה רעתם באחרונה לעיני כל ע"י מעלליהם הרעים, וע"כ נדמו בזה לבית התבן אשר לפי שעה פינוהו ועשוהו לבית משתה וחתנות, אבל בכל זאת נראו מאוריו, התבן אשר היה טמון בו בתחיל',
וכאשר היה וכו', ר"ל כי החוקר אמר שבעיני השכל והעיון אין מקום לאמר טוב ורע, כי אם אמת ושקר, ד"מ שלא נוכל לאמר "כל משולש יש לו ג' זויות" הוא טוב, ומאמר "שיש לו ב' או ד' זויות הוא רע," כי אם שמאמר ראשון הוא אמת והשני הוא שקר, ותואר טוב ורע יאמר לדעתו רק על המציאות וההעדר, כי כל מה שישנו במציאות הוא טוב ומה שנעדר ממנו הוא רע, ד"מ החכמה, העושר והגבורה הן דברים טובים, תחת כי העדרן שהוא ההפך מהן, ר"ל הסכלות, העוני, והרפיון, הם דברים רעים, ורעיון זה מוסכם גם מאמונתנו האמיתית כי אחרי שהי"ת הוא הטוב לכל בלתי ספק מה שעשה הוא בהכרח טוב לפחות בבחינה מה, כי הרע המוחלט אי אפשר שיעשהו הי"ת אחרי שהוא הטוב לבלי תכלית, כמו שהוא מרגלא בפי חז"ל לאמר "מאתו לא תצא רעה" וכל מה דעבד רחמנא לטב עביד (ברכות דף ס' ע"ב), אבל הרב ז"ל בשער י' (עיין ביאורי שם בראשית דף ע"ז) כ' כי גם בדברים עיוניים יש טוב ורע, כי משפט שכלי שהוא אמיתי נקרא "טוב," יען כי יש לו לפחות מציאות שכלית, אבל אם יש טעות בו נקרא "רע" יען כי אין לו מציאות אף בשכל, ע"כ אמר פה שג' זוגים אלה, ר"ל "אמת ושקר," "טוב ורע." "מציאות והעדר," נרדפים בענינם, ונמשך מזה כי כאשר יחלקו שני חכמים יחד בהכרח רק דעת אחד מהם היא אמיתית, ויש לה מציאות שכלית, ודעת רעהו כוזבת ואין לה מציאת שכלית, ורק בעבור ששניהם מיסדים דבריהם על עיקר אחד אשר הוא אמיתית, גם תכלית שניהם אחת היא להשיג רק התולדה הנראית להם שהיא אמיתית יאמרו, חז"ל מהם שאלו ואלו דברי אלהים חיים, כמו שהולך הרב ז"ל ומבאר ועיין מזה גם ביאורי למעלה בתוכן השער, וע"כ זכר התנא גם שניהם באמרו "מחלוקת הלל ושמאי" יען כי שניהם שוים לטובה אפס קרח ועדתו אשר הכחישו גם עקרי הדת, הזכיר רק לבד ולא הזכיר משה עמהם לאמר ד"מ "מחלוקת משה וקרח וכל עדתו, כי דעת המאמין בעקרי הדת רחוקה מדעת המכחיש אותם, כרחוק מזרח ממערב ואיך במאזנים ישאו יחד להזכירם זה אצל זה?
וכבר נתברר זה וכו' ר"ל כי שמואל חשב עפ"י משפט שכלו, כי אליאב ראוי להיות מלך על ישראל וה' אמר אליו "אל תבט אל מראהו וכו', כי מאסתיהו" (שמואל א ט״ז:ז׳) ונתן הנביא הסכים בתחילה עם דוד שרצה לבנות בית לה' באמור לו רק עפ"י משפט שכלו ותבונתו האנושית "כל אשר בלבבך לך עשה כי ה' עמך" (שמואל ב ז׳:ג׳) ובכל זאת נראה אליו ה' בלילה ויאמר לו כי לא הוא, כי אם בנו שלמה אשר ימלך אחריו יבנה בית לשמו, וכן מיכיהו כששאל אותו אחאב "הנלך אל רמות גלעד אם נחדל" (מלכים א כ״ב:ט״ו) ענה אותו בעבור שהיה חפץ שתשובנה עוד ערי ישראל אשר לקחן מלך ארם, אלהם, ע"פ חפצו זה ובחינת שכלו האנושי לבד "עלה והצלח ונתן ה' בידיך," וכאשר הרגיש אחאב בזה, כי לא מפי ה' נבא כ"א מלבו אמר לו כזאת, אמר לו "עד כמה אני משביעך אשר לא תדבר אלי רק אמת בשם ה'" אז נחה עליו רוח ה' ויאמר "ראיתי וכו' ויאמר ה' לא אדונים לאלה ישובו איש לביתו בשלום," הנה נראה מכל זה, כי לא עפ"י השערת שכלו לבד יוכל האדם להשען תמיד בכל מעשהו, כי אם ע"פ השערת הי"ת ומצותיו.
ואם שהדברים וכו' ר"ל שרק ד"מ אמר המדרש שספר קרח ספור זה באזני העם למען הראות בזה רק שהשתדל קרח להשפיל על ידי סיפורים בדוים כאלה מעלת ויקרת התורה בעיניהם, כי באמת לא היה שום אפשרות שיהיה נקרה מקרה כזה כל עוד התהלכו במדבר מקום אשר אין חריש וקציר וחיוב כ"ד מתנות כהונה לא נהג עוד, רק אמר להם, כי בימים שיבואו בשבת ישראל על אדמתו ויוכל להיות כי יקר לפעמים מקרה כזה, וירגישו על ידו עול התורה והמצוה אשר יכבד עליהם.
והכונה וכו', ר"ל כי כמו שהסוס היותר חזק וקל במרוצתו כשיפול יסבב נזק והפסד יותר גדול לו ולרוכבו, מאשר תסבב נפילת סוס חלוש המרוצה [וכן ארמון גדול גבוה וחזק כאשר ינתץ יוכה רסיסים עד שכמעט לא ימצא במכתתו אבן אחת שלימה משא"כ בהנתץ רק בית קטן ונמוך] כן יגדל גם הרע המוסרי המגיע לבני אדם ע"י כשלון איש גדול ונכבד כאשר יטה מדרך הטוב והישר ממה שמגיע להם ע"י כשלון אחד העם שאינו נכבד ויקר המעלה כמוהו, אפס בעבור זה יעשו גם מפלתו והרע הגופני אשר יקראהו רושם גדול מאוד בלב כל רואיו, באופן שיגדל בעבור זה גם התועלת המסובב למתנגדיו עי"ז וכעין זה אמר גם הכ' "אח נפשע מקרית עוז" וכו' ר"ל כי אחרי שנוסדה אהבה טבעית חזקה בלב האחים מלידה ומבטן, ע"כ אם בכל זאת יפשעו זה נגד זה תהיה בעבור זה גם המשטמ' ביניהם יותר גדולה ממה שתהיה בין שני אנשים שאינם קרובים זה לזה כאשר ירעו איש לרעהו (כי כן נוסד בטבע שלפי גודל כח פעולה מה יגדל גם כח הפעול' המתנגדת לה).
ורמז גדול וכו', ר"ל יען כי השמש יש לה אור עצמיי, והירח מואר רק ממנה בעמדה לעומתה (עיין מבוא לשער ל"א) ע"כ רומז השמש על משה שהיה לו אור ושפע הנבוא' בעצם וראשונה מהי"ת, ויהושע תלמידו ושאר הנביאים אשר עליהם נאצל רק מרוח משה נדמו לירח וזשאחז"ל "פני משה כפני חמה, ופני יהושע כפני לבנה," וע"ז רומז גם מחז"ל הנ"ל שאמרו ד"מ כי השמש קנא לכבוד משה הדומה אליו, והירח לכבוד יהושע ורעיו.
ומהידוע שמלת וכו' פה רצה הרב ז"ל לפרש הכתובים באופן אחר ממה שפרשם כבר למעלה (עיין בתוכן השער) ולהבין דבריו צריך אתה לדעת כי בנין התפעל יורה על פעולה חוזרת לפועלה. באופן שהפועל והפעול הוא גוף אחד, ד"מ בשם "מנשא" יקרא מי שינשא אחרים, אבל בשם "מתנשא" יקרא רק מי שמנשא עצמו, ויען כי סבת היות הי"ת רם ונשא על כל זולתו הוא רק בעצמותו לבד, כי אין דבר וסיבה חוצה לו יכולים לפעול עליו מאומה, כי הוא נעלה ונשגב על כל, ע"כ נקרא בשם "מתנשא לכל לראש," (ד"ה א' כ"ט) וע"כ יורה בנין זה גם על מי שמיחס לעצמו תואר מה שאין לו. ד"מ מי שאינו עשיר ומראה עצמו לעיני כל בפעולותיו כאלו הוא עשיר נקרא בשם מתעשר, או בשם "מתכבד" כמו "ממתכבד וחסר לחם" (משלי י״ב:ט׳) כי תואר "כבד" יורה ג"כ על העשירות כמו "ואברם כבד מאוד" (בראשית י״ג:ב׳), ובהפך אם איננו רש ומשתדל להראות למראה עיני כל כאלו הוא רש יקרא בשם "מתרושש," וזה שאמרו קרח וכל עדתו למשה ולאהרן, אחרי כי כל העדה כלם קדושים ואנשים ישרים הם אשר לא ימנעו הכבוד מבעליו הראוי לו "ובתוכם ה'" אשר חן וכבוד יתן למי שנאוה לו, היה לכם להמתין עד אשר יבחר ה' אתכם ע"י אות ומופת נראה לעין כל, או עד אשר תבחר העדה כלה אתכם למלך וכהן, "ומדוע תתנשאו על קהל ה'," ר"ל שאתם שמתם עצמיכם בתור המעלה על כל העדה, כי קרח וכל עדתו חשבו כי רק מלבם ולא עפ"י ה' היה משה מלך בישורון ואהרן כהן,
וזה כי כאשר וכו' ר"ל כי כל עוד שנקשר החוטא בעבותות האחוה עם כל העדה יפקד עונו גם עליהם, יען כי אלו הורו או הזהירו אותו כראוי ללכת בדרך הישרה בלתי ספק היה שומע לעצתם, ולא נפל ברשת החטא, ואחר כי בכל זאת חטא ואשם. אין זאת כי אם שגם יד כולם היתה במעלו. יען כי מנעו ממנו מוסר, ומלבד זה יפעל גם באופן זה חטא היחיד על הרבים כי אחרי היותם כלם באגודה אחת בלתי ספק ממנו יראו ולמדו לעשות או לפחות לחשוב רע כמוהו. כמאה"כ (דה"י) "בהתחברך לרשע פרץ ה' את מעשיך," ודומה בזה לאיש אשר יכאב או יחלה ראשו או רגלו שלא נוכל לאמר ממנו שחלה רק אברו זה, יען כי באמת יתפשט עי"ז הכאב והחולי בבחינה מה גם בכל הגוף כולו, אחרי שכל האיברים אחוזים וקשורים יחד, וכן היה הענין בעכן, ובמעשה העגל, ובשטים שחטאו רק קצתם והקצף היה בכל זאת על כל העדה, אפס כאשר יפרד החוטא מכלל העדה, ולא ירצה להיות עוד באגודתם, כמו שהיה הענין בקרח ועדתו, שחלקו עצמם לצד אחר, אז לא נוכל לחשוב עונו גם להם, אחרי שלא יכלו להורות אותו הדרך הישרה, בעבור שנפרד תמיד מחברתם ולא שמע לקולם בהיותו חכם בעיניו יותר מכולם, גם אין לחשוב שלמדו מדרכיו לעשות כמוהו או להטות לפחות לבבם אחריו, אחרי שהוא בעצמו התרחק מהם, ולא ארח לחברה עמה. ורק באופן כזה צדקה שאלת משה "האיש אחד יחטא ועל כל העדה תקצוף"? כי איש כזה הלא נדמה רק לאבר מת אשר נאכל כבר חצי בשרו, אשר מדרך הרופאים לגזור אותו מהגוף החי מבלי אשר יסובב עי"ז חולי ומדוה לכלל הגוף, וע"כ באה ג"כ התשובה הנכונה על דבריו אלה, העלו מסביב למשכן קרח וכו' ר"ל שרק הם יאבדו מתוך הקהל, ולכלל האומה לא יסובב נזק והפסד על ידה, כאשר יחייב זאת גם משפט הצדק והמישרים.
ואולם וכו' ר"ל יען כי הם הכחישו בג' עיקרים אשר עליהם נוסדה דת הישראל, כמו שבארו כבר ורצו להרוס בזה שלום ואושר ישראל הומני והמוסרי הנוסדים רק על עמודי האמונה והדת, [וכאשר נודע בנסיון, כי מדי יחדלו בני אדם מהאמין בהשגחת הי"ת וימנעו לשמור חקי האלהים ותורותיו, אז יפרצו ויעברו גם כל חקי המוסר והמישרים, ולא לבד כי איש את אחיו לא יעזורו כי אם יחדיו ידחקון וילחצון זה את זה, ומלאה הארץ חמס, אלה וכחש, גנוב נאוף ורצוח, עד אשר תאבל הארץ, ואומלל כל יושבי בה כי חרב איש תהיה באחיו,] ע"כ בצדק ובמשפט נגזר עליהם, כי האושר הזמני והמוסרי אשר בקשו הם לאבד מכל עדת ישראל יאבד מנהם לבד באופן נסיי המורה על השגחת הי"ת הפרטית, וכי משלם גמול הוא לעושי רשעה, ע"כ נסחו מן הארץ וירדו חיים שאולה מקום אשר יוכרחו שם להתודות על חטאתם כי נטו מהאמונה האמיתית, ואת כל הישרה עקשו, וזשאחז"ל, ד"מ (ב"ב דף ע"ד,) דקא אמרו משה אמת ותורתו אמת, (והרב ז"ל נראה שהיה גורס שם "ה' אלהים אמת משה אמת" וכו') ושלש עקרי אמונה אלה יודעו ויאומתו, גם עד היום הזה לכל בעל דת הקורא ספור קרח זה וכל אשר קרהו, כאלו קול קורא תמיד אליו מקברו, "ה' אלהים אמת, משה אמת, ותורתו אמת".
וקרא נמי דוקא וכו' כוונתו כי המשורר ידבר פה מאותם האנשים המודים במציאות הי"ת ובריאתו את העולם ומלואו אשר בעבורו יקרא בשם "יה" כמאה"כ "כי ביה ה' צור עולמים" ומודים ג"כ בהשגחתו על כלל האומה הישראלית אחרי שעשה בעבורם אותות ומופתים בארץ חם, אשר בעבורו נקרא אלהי יעקב, ובכל זאת הם מכחישים בראיתו והשגחתו הפרטית על כל אחד ואחד מהם, לראות ד"מ אם ייטיב או ירע מעשהו לעזור ולתמוך את עמיתו או לעשקו על לא חמס בכפו, וזשאה"כ מהם "ויאמרו לא יראה יה, ולא יבין אלהי יעקב" כי רצו לשלול עכ"פ מבורא העולם המנהיג את האומה הישראלית ומשגיח עליה בכלל את הראיה, ההשגחה, וההתבוננות הפרטית, והנה שתי סיבות יש להכחשה זאת הא' העדר הידיעה אשר סיבתה מניעת הלימוד מזולתו, והמניעה לחשוב ולהתבונן בעצמו על ענין זה כראוי, ואותה יקרא הרב ז"ל בשם "הסכלות ההעדריי", ובעליה יקראו בשם "בוערים" (בעבור היותם דומים לבהמה ובעיר, אשר אינם בני לימוד והתבוננות כלל) והב' תעות המחשבה ר"ל כאשר יתעו בני אדם במחשבתם להעלות על רוחם או לקבל מאחרים דעות נפסדות המסבבות אותם להכחיש ההשגחה הפרטית, ואותה יקרא הרב ז"ל בשם "סכלות קניני" יען כי תולד באדם ע"י קנין הדעות הנפסדות, ובעליה יקראו בשם "כסילים" (מלשון כסל, יען כי אנשים כאלה יבטחו וישימו כסלם על דעותם אלה הנפסדות) וע"כ אמר לשניהם "שמעו בוערים בעם וכסילים" וכו' כי לא יתכן להכחיש הידיעה וההשגחה הפרטית מהי"ת, יען כי המסבב תואר מה לזולתו צריך שיהיה גם הוא בעצמו בעל התואר ההוא, כמ"ש כבר למעלה בתוכן השער, וזש"א "הנוטע אוזן הלא ישמע" וכו'.
מתי תחליפו הסמך וכו' ר"ל מתי יהיה השכל (מלה הנכתבת בשין) לכם למנה, תחת כי עתה רק הסכל נתן בלבכם, ומתי תהיו משכילים תחת כי עתה סכלים אתם.
והנראה וכו' ר"ל כי ע"י חוש אחד לבדו לא תושלם השגת האדם החושיית כי אם בחיבור השגות שני חושים או יותר יחד, ד"מ אם יבטא ראובן בשפתיו נדר או נדבה, או כאשר יקלל או יברך זולתו בפני שמעון, הנה ההשגה החושיית השלימה אשר ישיג שמעון מפעולה זאת היא שראובן נדר או נדב, קלל או ברך, ואותה ישיג רק ע"י חיבור שני חושיו יחד, חוש הראות, וחוש השמע, כי אלו היה שומע לבד ואינו רואה, היה משיג ויודע רק שאיש אחד דבר כל אלה מבלי דעת עוד מי היה המדבר? ואלו היה רואה ואינו שומע, היה יודע ומשיג רק שראובן קרץ בשפתיו, מבלי דעת עוד מה דבר? וגם מצטרך לזה החוש הכולל המשתף ומחבר כל השגות חמשה החושים יחד אשר מושבו בעורק הראשיי אשר במוח, כי מבלעדו אף שהיה רואה ושומע היה יודע ומשיג רק שראובן עומד לפניו, ושאיש אחד דבר כל הדברים האלה, מבלי דעת עוד כי ראובן זה העומד לפניו הוא ג"כ המדבר כל זאת, ויען כי השגת חוש אחד תושלם רק ע"י השגת חוש רעהו וע"י חוש הכולל המשותף לכלם, ע"כ נמצא ג"כ כי יתחלפו לפעמים הפעלים המורים על השגות החושים יחד, לבוא זה תחת זה, כמו שנמצא ד"מ "וכל העם רואים את הקולות" תמורת "שומעים," ובזה יבואר גם מאה"כ שאמר תחילה "ויאמרו לא יראה יה" וכו' שהיא רק שלילת הראיה והתבוננות מהי"ת, ואח"כ הביא מופת על היות אצלו ית' כשרון הראיה והשמיעה גם יחד, באמרו "הנוטע אוזן הלא ישמע היוצר עין הלא יביט"? יען כי באמת לא תושלם השגת השמיעה כי אם ע"י הראיה, כמו שלא תושלם השגת הראיה כי אם ע"י השמיעה המחוברת עמה.
האחת וכו', ר"ל כי הנה שש סיבות יש אשר בעבורן יסתיר איש לפעמים סודו מזולתו, הא' אם אינו ממיודעיו, כי אין דרך איש לגלות סודו לאיש זר אשר לא נקשר עמו בעבותות האהבה והאחוה, והב' אם לא ירצה הזולת לבוא בסודו, ולדעת מאומה ממנו, והג' אם הדבר מגונה בעצמותו, או אם ראוי שיענשו בעליו בעבורו, כי אז יבוש או יירא לגלותו לזולתו פן יודע עי"ז קלונו או יענש בעבורו, הד' אם יירא שהאיש אשר יגלה לו סודו ילך רכיל ויודיענו אף למי שאינו ראוי לדעת אותו, ויצא מזה מכשול או נזק והפסד, הה' שאם הדבר בעצמו אינו מגונה ובכל זאת יחייב חק המוסרי, שלא לאמרו בפה מלא ובגלוי באזני כל כעין מה שאחז"ל "הכל יודעים למה כלה" וכו' ובכל זאת המדבר מענין זה בגלוי ובאזני כל בשם מנבל פיו יקרא, והו' הוא כאשר יירא לפעמים שאם יגלה סודו לאחרים יסבב לעצמו נזק עי"ז, ד"מ אם יגיד להם שבדעתו לקנות מרכולת ידועה מאיש ידוע במחיר קטן באופן שירויח בו, יקדימוהו הם לקנותה, או יודע הדבר גם אל המוכר, וירבה עליו בעבור זה מחיר הסחורה, וע"כ כאשר בקש דהע"ה שיגלה ה' לו סודות תורתו, השתדל להראות כי אף אחת משש אלה הסיבות לא תוכל למנעו בזה, כי על שלילת הראשונה אמר "גר אנוכי בארץ" וכו' ר"ל קרבת אלהים לי טוב, ועיקר השתדלותי היא תמיד רק לעיין בדברי' רוחניי' ואלהיים, באופן שאני נחשב כאחד מאוהביך ואנשי ביתך וישיבתי בארץ אחשוב רק לדבר עראי וטפל, והיא רק לפי שעה כגר וכאזרח אשר נטה רק ללון, ועל השניה אמר "גרסה נפשי לתאבה" וכו' ר"ל כי חפץ אני מאוד שתגלה לי סודיך, ועל השלישית אמר כי לא לבד שסודות התורה אינם דברים שאינם הגונים כי אם הם בהפך טובים וישרים, כי מזהירים הם כל אדם לבלתי סור ממעגלי הצדק והיושר כמו שאמר "גערת זרים" וכו', ועל הרביעית אמר "גל מעלי חרפה ובוז" וכו' ר"ל אל תחשוב אותי כהולך רכיל המגלה סוד למי שאינו ראוי לו, אשר חרפה ובוז גולל עליו כל איש נאמן ומכסה דבר ועל החמישית אמר "גם ישבו שרים וכו' אני אשיח בחקיך," ר"ל כי חקיך אינם מהדברים אשר חוק המוסר יחייב להסתירם ושלא לדבר בהם בגלוי ובאזני כל גם נגד מלך ושרים. ועל השישית אמר שע"י גילוי סודות התורה לא תופר עצת הי"ת המגלה אותם כי אם אך טוב מוסרי יסובב עי"ז, וזש"א "גם עדותיך שעשועי אנשי עצתי" ר"ל כי גם לי גם לאנשים אחרים אשר עמם אשיחה בחקיך יסבבו רק עונג ושעשועים באופן שנפשם נדבקה בנפשי והם נעשים לי עי"ז אוהבי ואנשי עצתי,
והנה מאמרו זה וכו' ר"ל כי היודע לשלול מדבר ידוע, מה שנראה לזולתו שהוא תואר עצמי והכרחי בו, בהכרח שידע מהות הדבר ההוא בעצמו, ואחרי שאנו חושבים שעצמות הפרה האדומה היא לטהר הטמאים במי אפרה וריב"ז אמר בהפך מזה "חייכם וכו' ולא פרה מטהרת" הלא זה אות ומופת שידע סוד הפרה וטעמה.
וכמו שכתב החכם וכו' לשונו דחוק קצת ולדעתי כצ"ל "כי מי שיבקש עבד פלוני והוא אשר יסכלהו כשיפגשהו לא ידע זה אשר יבקש וכו' כשיפגוש אותו אשר יחשב עליו כי זהו יותר מכל זולתו ויאמר שאינו, הוא ראיה גמורה שידעהו ור"ל כי ממה שיאמר איש על אדם אחד מדי יפגשהו בחוץ שהוא אינו העבד המבוקש ממנו, לא יודע עוד לנו שידע מהות העבד ההוא בעצמו, אפס כאשר יפגוש איש אשר יחשוב עליו בתחילה שהוא הוא המבוקש, ובכל זאת אחרי התבוננו והסתכלו בו יותר יאמר עליו שהוא איננו, זאת השלילה (שהיא כעין שלילת תואר שהיה נראה לנו כעצמי והכרחי לדבר המבוקש) היא אות ומופת שידע על נכון מהות העבד המבוקש.
בשום צד הקש או חיפוש וכו' להבין דבריו צריך אתה לדעת כי כל משפט שכלי בכלל, יקרא הקש, וביחוד יקרא בפי הרב ז"ל פה בשם הקש רק אותו משפט שכלי הנולד מהקדמו' ר"ל מהנחות קדומו', ד"מ משפט "כל אדם מרגיש" נקרא הקש יען כי נולד הוא מב' הקדמות, האחת "כל אדם חי," והב' "כל חי מרגיש," כי מחיבור שתיהן נודעה התולדה שהיא א"כ "כל אדם מרגיש," ובאמתת הקש זה צריך כל משכיל להודות, יען כי יש עליו מופת, והפוכו "אין כל אדם מרגיש" הוא שקר מוחלט, אחרי שכל אדם נכנס בסוג החי וכל חי מרגיש, ובשם חיפוש אינדוקטיאן יקרא משפט השכל הבנוי רק על הנסיון והדמיון לבד (עיין מזה גם מלות הגיון סוף שער ז') ד"מ אחרי אשר אכלנו הרבה פעמים מאכל שצורתו פת לחם ושבענו ממנו, נשפוט כל עת שיבוא לפנינו פת לחם שהוא משביע רעבים, יען כי הוא דומה בצורתו לשאר פתותי לחם שהשביע כבר אותנו לפנים, ועל אמתת משפט כזה יש עוד לעורר, אחרי שאין עליו מופת, כי אם גם מאה פעמים שבענו באכלנו פת לחם כזה, אפשר שבכל זאת עתה לא נשבע ממנו, אם בעבור שרעבון נפשנו גדול עתה יותר ממה שהיה לפנים או בעבור שפת זה ידמה רק בצורתו החיצונית לפת אחר שאכלנו לפנים, אבל במהותו ואיכותו הפנימית לא ידמה לו, יען כי לא נעשה מתבואה טובה כמוהו, ומעתה יאמר הרב ז"ל כי ענין פרה אדומה ואופן פעולתה לא נודעה בשום צד מהקש שכלי, גם לא עפ"י הנסיון בעבור דמיונה לשאר דברים הנודעים כבר לנו במהותם ובפעולותיהם.
ואולם המאמרים וכו' תוכן דעתו הוא, אחרי שהוכיח הרב ז"ל למעלה מכמה מאמרי חז"ל כי ידעו בכל זאת קצת ענינים ממצות פרה אדומה, אף שעצמותה הפנימית, סודה, וטעמה נעלם גם מעיני הנביאים ואנשי הרוח כמ"ש למעלה בתוכן השער, משתדל עתה הרב פה גם הוא לבאר עפ"י השכל קצת מעניניה, ומקדים תחילה ואומר, הנה ידוע כי כל דבר הנפסד יהפך אל הפכו, ונמשך מזה, כי כאשר יגדל מעלת הדבר כן יגרע מעלתו בהפסדו יותר, כי פחיתות יותר גדולה מתנגדת למעלה יותר גדולה, כמו שתתנגד פחיתות יותר קטנה למעלה יותר קטנה, כאשר יורה הנסיון, כי הצמח הפחות במעלתו כאשר ייבש ויפסד יהיה רק לרקב אשר לא יעלה באשו, תחת כי הבע"ח היקר ונכבד יותר ממנו כאשר ימות יהיה פגרו המובס נמאס ונבזה יותר, יען כי תעלה צחנתו באפי כל עובר עליו [וכן הוא גם בבחינה מוסרית או מדינית, כי ד"מ האיש אשר הוא צדיק הרבה מדי יעזוב יראת שדי, יפול לרוב מהקצה אל הקצה להיות רשע גדול (ואפשר שרומז על זה גם מאה"כ (קהלת ז׳:ט״ז) שאמר תחילה "אל תהי צדיק הרבה" וכו' ואח"כ אל תרשע הרבה וכו' להורות כי הראשוו מביא את האדם לפעמים גם אל השני, כאשר יהפך מן הקצה אל הקצה) תחת כי האיש הבינים אשר הלך בתחילה רק בדרך הממוצע לעשות הטוב והישר כראוי, אם גם ישוב אח"כ מצדקתו ולא יהיה עוד סר מרע כבראשונה בכל זאת לא ירבה גם להרע ולהרשיע כמו הראשון וכן הוא גם בבחינה מדינית, כי מדי יתן ד"מ החופש לאיש אחד, או ליושבי מדינה אחת כלה אשר ידיהם היו אסורים לפנים בחבלי וזיקי הדת המדינית, הלוא יעשו אז כל אשר תאוה נפשם, ולא יחפצו עוד לסור אל משמעת שום חק או דת מדינית, כי אם רסן מפניהם ישלח ולבלתי שמוע עוד לקול נגיד ומצוה, באופן שרבה המכשלה היוצאת מזה, כי לפתע פתאום תמלא הארץ חמס ושוד, גנוב ורצוח, וחרב איש באחיו תהיה, כאשר הורה הנסיון בזמננו זה ואף כי בשנת תר"ח בהרבה מדינות וממלכות שונות] וכעין זה אמר גם החוקר, כי הרע אשר אין לו התחלה הוא פחות הנזק תמיד, ר"ל מהנעשה עפ"י שכל שהוא התחלה, וע"כ הרע ובלי צדק אשר יעשה האדם שהוא בעל שכל והתחלה, הוא מסבב נזק והפסד יותר גדול ממה שמסבב הרע אשר תעשה רק הבהמה אשר השה, אלוה חכמה, או איש בער ולא ידע אשר נמשל כבהמות נדמה, הנה לפנינו כי כאשר יפסד הכח השכלי באדם אשר הוא דבר יקר מעולה ונכבד מאוד, הוא יותר רע ופחות המעלה, מהכח הבהמיי הנפסד בעבור שהוא פחות המעלה בעצמותו, וע"כ יאמר הרב ז"ל ג"כ כי ע"כ כתב החכם בס' המידות כי יש ג' מדרגות פחיתיות בבחינת מדות האדם, אשר יקרא אותן בשם "רשע" "חטא", "בהמיות", יען כי יש גם ג' מדרגות מעלות באדם, "המעלה", שהוא הפך הרשע, "הכושר", שהוא הפך החטא, "והקדושה", שהוא הפך הבהמיות, באופן שהמעולה ר"ל בעל המעלה כאשר יפסד, יהיה רשע רע, והכובשו יצרו שהוא בעל הכושר, כאשר יפסד יהיה חוטא הבלתי כובש יצרו, והקדוש כאשר יפסד יפול ברשת הבהמיות להתאות רק הנאות חמריות [וע"ז רומז לדעתי גם מחז"ל "כל הגדול מחבירו יצרו גדול ממנו," ר"ל כי לפי גודל שכל וכח תבונת האדם להבין ולהשכיל בענינים רוחניים, כן תגדל גם כח תשוקתו החמריות המתנגדת לזה, באופן שאם לא ישמור רגלו מלכד, יפול על נקלה בפח יקוש, להתהפך מן הקצה אל הקצה, ולהיות ד"מ איש בהמיי הנוטה רק אל הנאות גופניות, תחת אשר לפנים קדוש יאמר לו] ועל פי ההקדמה הזאת יאמר עתה הרב ז"ל כי בעבור היות האדם בעל נפש משכלת ויקר המעלה והשלימות יותר משאר בע"ח ואף כי מצמחי השדה, יחויב ג"כ שכאשר ימות ויפסד, לא לבד כח הצומח והחיוני אשר לו, כי אם גם שכלו המעשיי המשתדל רק בענינים חמריים וארציים אחרי כי שם בארצות החיים לא ימצא יד ומקום עוד לפעול פעולתו במעשים וענינים כאלה, (עיין מכל זה ביאורי למעלה שער ע"ז) יהיה גופו המת והנפסד הזה ג"כ במדרגה יותר פחותה מבע"ח מת או צומח הנפסד אשר ע"כ תטמא גם נבלת האדם טומאה חמורה יותר מנבלת הבהמה, כי היא מטמאה נוגעיה ונושאיה רק יום אחד, והמת יטמא אותם טומאת שבעת ימים, הצריכה לטהרתה גם הזאת מי אפר פרה בשלישי ובשביעי, [ולפי דברי הרב ז"ל אלה צריכים אנו לאמר שמה שאנו מחויבים לקבור גוית אדם המת בכבוד, אף שלא נצטוינו לעשות כן בנבלת הבהמה, הוא רק בעבור שהיא לבדה היתה לפנים משכן הנפש המשכלת היקרה מאוד במעלתה ויקרתה, כמו שאנו מכבדים ומיקרים גם הבית והאוהל אשר שכן שם איש חכם ונבון יקר רוח וישר דרך, והכסא אשר ישב עליו, והכלים אשר השתמש בהם, לא לבד בעבור שכל אלה מזכירים אותנו בו, כי אם בעבור שהאציל מכבודו עליהם כל עוד היו אתו בחוברת,] ומזה הטעם יאמר הרב ז"ל חמורה ג"כ נבלת אישי האומה הישראלית מנבלות אישי שאר העמים, להיות היא לבדה מטמאה באוהל ולא הן, כמו שאחז"ל "ישראל מטמאין באוהל ואין עכו"ם מטמאים באוהל" יען כי לפי גודל מעלת בני ישראל ובחירתם משאר העמים בעוד בחיים חייתם, כן תגדל גם פחיתות וגריעות נבלתם במותם מנבלת שאר בני האדם, ועל ענין זה כבר העירו חז"ל פ"ד ממס' ידים באמרם "עצמות חמור טהורים (ר"ל מלטמא באוהל) ועצמות כה"ג מטמאים?" ואמרו ע"ז "לפי חיבתן תהיה טומאתן." וזאת היא באמת סיבת טומאתם העיקרית (ורק דרך דיחוי א"ל, שטעם טומאות עצמות האדם הוא שלא יקח איש עצמות אבותיו לעשות בהם כלים להשתמש בהם [כמו שעשו לפנים קצת העמים בארץ קדם ושאר ארצות ששתו מים ויין משתיהם מתוך עצמות גולגלות אויביהם אשר הרגו,] ועי"ז יקל איש בכבוד אבותיו, כמו שטעם היות ספרי קודש מטמאים את הידים הוא שלא יצניעו אצלם מאכל קודש כתרומה, ויסובב להם עי"ז נזק והפסד ע"י העכברים) הנמשך מכל זה הוא, כי אחרי שהדומם והצמח הנפסד והנרקב לא יטמאו, בהכרח נודה לאמר כי סיבת טומאת נבלת הבע"ח וגוף האדם המת איננו החומר שלהם, אחרי שהוא דומה בטבעו אל חומר הדומם והצומח אשר לא יטמא, כי אם הכח החיוני אשר בקרבם, הנפסד עתה במותם הוא לבדו סיבת טומאתם, ויען כי יחובר אל זה במות האדם גם הפסד כח שכלו המעשיי ע"כ טומאת נבלתו חמורה, ובעבור היות נפש הישראלית עוד יותר נבחרת משאר הנפשות תגדל בהפרדה ממנו גם מדרגת טומאות גויתו עוד יותר, כמ"ש כל זה למעלה דען כי הכח החיוני והשכלי המסבב הטומאה הזאת הוא דבר רוחני אשר בהפסדו לא יעדר לצמיתות, כי אם ישאר עוד אבל במעמד גרוע ופחות, נקרא בפי' חז"ל בשם "רוח הטומאה השורה על המתים," אפס הפסד כח שכלי זה לא יחל באדם אחר המות לבד, כי אם עיקרו ותחלתו הם כבר בעוד בחיים חייתו כאשר יפסיד כח שכלו במחשבות פגול אשר לא טהורות הנה, או בפעולות נשחתות הנעשות על ידו, ורק כל עוד נשמת שדי תחייהו בעבור שיכול אז לתקן עוד את אשר עותו, לא יקרא עוד בשם "טמא", ורק הרשע המוחלט אשר ממנו לא נוכל לקוות עוד כי ייטיב דרכו ומעשיהו ממנו אחז"ל "רשעים בחייהם קרוים מתים" יען כי מטמאים הם כמתים אבל במותו כאשר יפרד מהגוף ואין עוד בידו היכולת לפעול שום פעולה יושלל ממנו גם הכשרון, לתקן עוד עותתו, וזאת היא אז סיבת טומאתו, ונמשך מזה כי האיש אשר שמר נפשו, שכלו, ותבונתו בעוד בחיים חייתו מכל מחשבה ופעולה רעה, ע"ד מה שפירשו חז"ל מאמר יחזקאל "הנה נפשי לא מטומאה" שלא הרהרתי ביום לבוא לידי טומאה בלילה," באיש כזה וכל הדומים לו, נוכל לאמר בבחינה מה כי גם במותם לא יטמאו, וע"ז רומזים דברי חז"ל האומרים, צדיקים במיתתם קרויים חיים," ר"ל שהם כחיים אשר לא יטמאו, וכן אחז"ל גם בפטירתו של ר' יודא הנשיא "אותו יום שמת רבי בטלה כהונה," ר"ל שבטלה ההזהרה שלא יטמאו הכהנים בנגיעת גופו המת והנה בעבור היות עשיית העגל ראשית חטאת לבת ישראל, ובה חוברו יחדיו מחשבת עבודת הגילולים הרעה עם מעשים מגונים אשר לא יעשו כי השתחוו ויזבחו לו ויקומו העם לצחק לפניו ע"כ הוא גם אות וסימן למחשבות ופעולות רעות, והפרה שהיא אם העגל היא כינוי, ואות וסימן לתכונה הנפשיית הרעה שהיא באדם מקור כל מחשבותיו ופעולותיו הרעות, ופעולות שריפת הפרה הזאת ונתינת אפרה אל המים אשר יזה אח"כ על הטמא, אשר עי"ז לא ישאר שום רושם עוד ממנה, רומזת על חיוב אדם לבער כל תכונה רעה מלבו, לטהר ולנקות נפשו עי"ז מכל חלאה מוסרית בבחינת מחשבותיו ופעולותיו בחייו בעודנו מתהלך עלי ארץ כי אז לא תטמא נפשו אחרי מותו, כי אם תשוב בטהרה וקדושה אל האלהים אשר נתנה, ועל כל זה רמזו חז"ל באמרם "תבוא הפרה ותכפר על מעשה העגל, וע"ז רומז גם מדרש הזוהר שאמר שהפרה האדומה, אשר בפרשה שלה נאמרו שבעה פעמים פרה, ושבעה פעמים שריפה, ושבע הזאות, תקרא דרך משל ורמז, "בת שבע אם שלמה" יען כי ענין הפרה ותכלית הפעולות שנעשו עמה מורים גם על השתדלות האדם לטהר ולזכות תכונת הנפש (שהיא מקור כל המחשבות ופעולות) אחרי אשר הטמאה כי אז ישיג בעליו השלימות המוסרית, ויעשה שלום בינו ובין אביו שבשמים להיות עוד קרוב אליו אחר אשר התרחק ממנו, וע"ז רומזים גם דברי ריב"ז שאמר לתלמידיו "חייכם לא מת מטמא ולא פרה מטהרת אלא כך אמר הקב"ה וכו'", שאין כונתו בזה להכחיש פשטי הכתובים שהמת מטמא ומי אפר פרה מטהרים, כי אם רצה בזה לרמוז רק על סיבת טומאת אדם כי ימות החמורה מטומאת נבלות שאר בע"ח, כי היא רק בעבור שהפסיד כחות נפשו בחייו ע"י מחשבותיו ומעשיו הרעים, כעין מה שאמר ר' דוסא ג"כ "לא ערוד ממית וכו' חטא ממית," שאין כונתו במאמר זה להכחיש את הנסיון שהערוד ממית לפעמים את פוגעיו, כי אם רצה בזה רק לעורר על הרעיון כי חטא האדם לבדו הוא הסיבה אשר בעבורה יוכל הערוד לשלוט בו, ולהמיתו (ועיין מזה ביאורי למעלה בראשית ק"ט ע"ב).
אמנם נתעורר וכו' תוכן דעתו הוא, כי עתה מעורר ספק אחד על ההקדמה אשר הניח בתחילת השער (עיין התוכן שם) כי המסבב תואר או מקרה מה בדבר אחר, צריך שיהיה לו התואר והמקרה ההוא בעצמו, כי בהשקפה ראשונה נראה כי עיקר זה בנוי על מוסדות שוא, כי לפי זה יתחייב שהאומן הבונה, אשר בנה בית מקדש ומעון מיוחד לתפילה אשר הוא מקום קדוש, יהיה גם הוא איש קדוש, או מי שיעשה רחים לטחון, יוכל בעצמו להיות טוחן בידיו? וכמו כן כ' גם המורה ח"ג פ' י"ט ששאלוהו קצת המשכילים על הכ' "הנוטע אוזן הלא ישמע" וכו' שעפ"י הנחה זאת נוכל ג"כ לאמר "הבורא פה לא יוכל לאכל? אם יוצר קנה וריאה הלא יצעק"? וגם בבני אדם יורה הנסיון ההפך מזה, כי אב עור ופסח, יוליד בכל זה לפעמים בנים פקחים ושלמים? ולבאר זאת יאמר הרב ז"ל תחילה כי הבדל גדול יש בין מי שהוא רק האמצע להכין החומר דרך מקרה ומבלי דעת מה שיעשה, ובין הנותן בו הצורה או הכשרון והתואר הרוחני, בשכלו ותבונתו, כי הראשון אינו מוכרח שיהיה לו אותו הכשרון אשר הוא בכלי או בדבר המסובב ממנו, כי כמו שלא יעלה על דעת איש לחשוב שהפטיש ד"מ אשר בו יכה החרש על הסדן, את הברזל, לעשות ממנו מחטים, יהיה לו ג"כ בעצמו כשרון המחט לתפור בו הבגדים. כן לא נוכל לתמוה גם על אב עור או פסח שאין לו כשרון הראות או ההליכה הראויה מה שיש לבניו, אשר הוא היה רק במקרה ומבלי דעת הסיבה להכנת חומר גויתם, או על הבונה שאין לו תואר הקדושה אשר יש לבית הבנוי ממנו, אחרי שהוא הכין רק חומר הבית, וקדושתו באה לו רק אח"כ דרך מקרה בעבור שמתפללים עתה בתוכו, אפס מתיקות הסופגנין אחרי שהוא מקרה ותואר עצמיי לו וחלק מצורתו, ומסובבת רק ע"י הדבש הנתון בתוכו, בהכרח יחויב מזה שגם הדבש יהיה לו מקרה המתיקות בעצם וראשונה, ואח"כ יאמר הרב ז"ל כי גם באומן הפועל בדעת והשכל ומוציא כלי למעשהו, לא נוכל לאמר שהוא בעצמו עושה או יוכל לעשות המעשה ההוא מה שיעשה הכלי, כי אם רק שיש לו מושג וידיעה נכונה מאיכות ומהות מעשה הכלי ההוא כי מבלעדי זאת לא היה יכול לעשותו, וע"כ לא נוכל לשפוט שהעושה הרחיים יוכל לטחון בעצמו, כי אם רק שיש לו מושג נכון ממלאכת הטחינה מהותה ואיכותה, כי לולא זאת לא היה יכול לתקן ולעשות הרחיים עם כל חלקיו הפרטיים למען יוכל לפעול פעולת הטחינה כראוי, וכמו כן לא נוכל לשפוט שהי"ת אשר ברא הפה, הקנה והריאה, העין והאוזן, יאכל ויצעק, וירא וישמע, באותו אופן שיעשה האדם כל הפעולות האלה, רק שיש לו מושג וידיעה נכונה ממהות כל הפעולות האלה, באופן שידע מהות ואיכות כל הדברים הנראים והקולות הנשמעות אל נכון, וידע גם טבעי כל המאכלים ואיך יאכלם ויעכלם כח הגופני אשר באדם, כי לולא זאת לא היה יכול לתקן כל האיברים האלה באופן שיהיו ראוים לפעול כל פעולותיהם אלה, ורק על ידיעת הי"ת את כל זאת בשכלו ותבונתו, רצה הכ' לרמוז ולהורות באמרו "הנוטע אוזן וכו'" לא שיהיה כונתו לאמר שיראה וישמע הי"ת באותו אופן שיראה וישמע האדם בחושיו הגשמיים (ועיין מזה גם במורה שם) ועל פי ההנחה זאת יבאר גם ספק אחר אשר יש לעורר בהשקפה הראשונה על ההקדמה אשר הניח בתחילת השער, והוא כי אחר שכל הנפשות לה' הנה, כנפש הצדיק וכנפש החוטאת, הלוא לפי זה יחויבו ב' ענינים, הא' כי לא לבד שמושכלי נפש הטהורה כי אם גם מחשבות ומושכלי הנפש החוטאת אשר לא טהורה היא יהיו בעצם וראשונה גם בחיק הי"ת, מה שלא נוכל להעלות על דעתנו מבלי שום תפלה לאלהים חלילה, והב', כי לפ"ז הלא יוכל כל רשע החוטא ואשם, להצטדק ולאמר לפני שופטי העליון "הנפש אשר נתת עמדי בעלת מדות ותכונות רעות היא היתה בעוכרי להשחית את דרכי על הארץ" אפס לפי דברינו אלה למעלה יבואר זה על נכון, כי באמת נפש האדם טהורה היא מבלי סיג וחלאה מוסרית, אחרי כי היא מושפעת ממקור עליון הקדוש והטהור, כמו שאחז"ל "הוי יודע שהקב"ה טהור וכו' ונשמה שנתן בך טהורה היא," והמידות והתכונות הרעות אשר בנפש החוטא באו לו רק אחרי כן דרך מקרה ע"י המשכו יותר מדי אחרי נטיות תשוקתו החמרית ותאותי הגופנית. ולא על ה' תוכלנה להיות תלונותיו, כי על עצמו ובשרו, [כעין מה שאמר הכ' (משלי י״ט:ג׳) "אולת אדם תסלף דרכו ועל ה' יזעף וכו'] ומעתה יאמר הרב ז"ל כי על רעיון יקר ונכבד זה, המועיל מאוד לבני אדם כי רק מהם ומבחירתם החפשית נסובה הרעת מעשיהם ולא מיד נפשם הטהורה בעצמותה ירמוז גם מעשה הפרה האדומה הטהורה בעצמותה ומסבבת בעבור זה טהרת הטמאים ע"י הזאת מי הפרה עליהם, ובכל זאת יטמאו העוסקים בה, כי היא רמז לנפש האדם אשר גם היא טהורה, ובכל זאת יטמאו בעליה לפעמים דרך מקרה ע"י מעשיהם ועסקיהם, באופן שגם עליה מושבים דברי הקב"ה "גזירה גזרתי וכו'" ר"ל גזירה טובה גזרתי בבריאת האדם, וחוקה זכה וטהורה חקקתי בקרבו, בתתי לו נשמת חיים אשר באפו, אין לך רשות להרהר עליה" ולתת בה דופי כי אם צריך אתה להשתדל תמיד בשמירתה מהטמא במחשבות או פעולות רעות ואם בכל זאת תחטא תשתדל להשיבה אל שלימותה הראשונה, למען תשוב בהפרדה מהגוף אל האלהים אשר נתנה בטהרתה הקדומה כאשר היתה בצאתה מתחת ידו.
לדעתי זהו וכו' ר"ל כי ההבדל בין ידיעת הנביא לידיעת החכם הוא, כי הנביא ידע העתיד רק דרך כלל, אבל בידיעה יותר ברורה ויותר אמיתית ממה שידעהו החכם עפ"י חקירתו לבד, אפס החכם ידע גם הפרטיים ויבין בחכמתו הרואה את הנולד גם סיבת כל הענינים החלקיים וקשורם יחד, אשר לא יתגלו לפעמים בדרך הנבואה אל הנביא אם לא יחייב הצורך וההכרח שיודע גם אותם ובבחינה זאת אחז"ל "חכם עדיף מנביא" ואמרו גם על מאה"כ הנאמר בשלמה "ויחכם מכל אדם מהימן זה משה," ועד"ז אמרו ג"כ "דברים שלא נגלו למשה נגלו לר"ע," אפס כל זה הוא רק לפי דעת התורה שהנבואה היא רק מתנת האלהים ליראי ה' ולחושבי שמו, אף אם לא השיגו המדרגה היותר עליונה בחכמות וידיעות, אפס לפי דעת הפילוסופים שהנבואה היא שלימות טבעית אשר תהיה למנה רק למי שעלה על במתי החכמה האנושית (עיין מכל זה ביאורי למעלה שמות י') אין מקום לאמר מאמר זה, כי חכם עדיף מנביא, אחרי שהנביא לדעתם הוא בעצמו החכם היותר גדול.
כמו וכו' ר"ל כי כמו שנצטוה משה לאמר ולגלות עבודת הפרה וכל משפטיה באזני כל העם כן יוכל גם הנבון והמשכיל אשר חננו ה' דעה ובינה להשיג מענין הפרה הזאת גם איזה מושכלים אמיתיים הכרחיים, אשר ידיעתם תועיל מאוד לאדם להשגת הצלחתו המוסרית, ויען כי לקחה גם אזנו שמץ מנהם, ע"כ לא יחפוץ הרב ז"ל להסתירו ולהעלימו, כי אם יגידנו פה באזני כל,
וכבר בארנו וכו' כוונתו כי אחרי שאמר כבר למעלה שהפרה האדומ' אם העגל היא כינוי ורמז אל תכונת הנפש הרעה אשר היא מקור כל המחשבות והפעולות הרעות, יבאר עתה הטעם והסיבה לזה, באמרו כי מראה האודם (הנולד באדם מתגבורת הדם וחומו הטבעיי שהם מקור כל התאוות הגופניות והעבירות) כינוי אל החטא, כמו שהלובן (שהוא הפך האודם במראה פני האדם, כי מסובב הוא רק מהתמעטות דמו והתקררותו) הוא כינוי אל נקיות המידות והיישרת המעשים, וע"כ תקרא גם התכונה הנפשית הרעה דרך משל ורמז בשם פרה אדומה אשר לא עלה עליה עול התורה ויראה, לתת מתג ורסן לתאותיה הגופניות, וע"כ היו גם מעשי הפרה הזאת רק ע"י אלעזר סגן הכהנים, לרמוז כי התכונה הרעה הזאת לא תתוקן כי אם מ"י פעולת השכל האנושי בהיותו כהן לאל עליון, שומר כל חקיו ופקדיו לעשותם, ומושל בכל שאר כחות ונטיות הנפש, והוצאת הפרה הזאת אל מחוץ לשלש מחנות, רומזת כי ברצות האדם לתקן נפשו ולהיישיר דרכו, צריכה התכונה הרעה הזאת להיות מוצאת מחוץ לג' נפשות האדם אשר בשם נפש רוח ונשמה תקראינה, כמו שלקיחת הכהן מדמה להזות בו שבע פעמים לפני ה' תרמוז, כי רק בחלק קטן מאוד מתאותן הגופנית הורשה לאדם להשתמש לצורך גופו מקיום מינו, ר"ל לאכול ולשתות ולהנות משאר הנאות הגוף רק די מחסורו ההכרחיי לבריאות גופו, כי רק זה ירצה לפני ה', אבל את היותר יחרים, יען כי לא לרצון יהיה לפניו, אשר ע"ז תרמוז גם שריפת הפרה כלה עם כל חלקיה, וע"כ פרט הכ' ואמר "ושרף וכו' את עורה, ואת בשרה ואת דמה" וכו' לרמוז כי שלשה אלה ג' חלקי הגוף, אשר האחד מהם יותר פנימי מרעהו רומזים על ג' חלקי וכוחות הנפש הנקראות בשם הנפש, הצומחת, החיונית, והמשכלת אשר מושבם בג' איברים מיוחדים בגוף, כי הצומחת תשכון בכבד, החיונית בלב, והמשכלת במוח, אשר גם פעולת כל אחד מהם יותר צפונה ונסתרת מפעולת השני, כי פעולת הנפש הצומחת הלא הן האכילה והשתיה, הגידול וההולדה, נראות וגלויות לעיני כל כעור האדם היותר חיצוני הנראה לכל. ופעולות הנפש החיונית שהן, ההרגשה, והתפעליות הקנאה והכעס, חמדת הכבוד והנצוח האהבה והשנאה, הרצון בדבר או המיאוס בו, ודומיהם, הן צפונות וטמונות רק במצפון הלב, ורק לפעמים תראינה גם על פני חוץ. ע"י פעולות ומעשים חיצוניים ודומות בעבור זה אל הבשר שהוא יותר פנימי ומכוסה תמיד בעור, ופעולות הנפש המשכלת שהן לחשוב מחשבות ורעיונים שונים, לדמות ולצייר דמיונים וציורים שונים, הן נסתרות ונעלמות מעיני כל, כי מי הוא זה מבני אדם אשר יראה ללבב לדעת את אשר יחשוב וישכיל, וכן אמרו חז"ל "אין אדם יודע מטמוניות של חבירו," א"כ דומות הן אל הדם הטמון, והנחבא בגידים ועורקים הצפונים בבשר האדם, ושריפת כל אלה בפרה האדומה רומזת, כי מחויבים אנו תמיד לבער הרע מכל ג' נפשותינו אלה, ריבוי המאכל והמשקה ושאר הנאות הגוף, מהנפש הצומחת, הכעס והחמדה ושאר התפעליות רעות, מנפש החיונית, הדעות הנפסדות והכוזבות, מנפש המשכלת, ועל שלש אלה ענינים רמז יחזקאל ג"כ באמרו "הנה נפשי לא מטומאה" שפירשו חז"ל "לא הרהרתי ביום לבוא לידי טומאה בלילה" מאמר הכולל הרחקת ההרהור הרע שהוא מחשבה זרה שאיננה טהורה, מנפש המשכלת, והעדר הטומאה בלילה שהוא מניעת התפעליות אשר לא טהורה הוא, ופעולת כח המישוש הרעה מנפש החיונית, ומאמר "נבילה וטריפה לא אכלתי" וכו' כולל הרחקת אכילת האיסור ושמירת טהרת נפש הצומחת.
יאמר שיקח הקצות וכו', ר"ל יען כי ברצות האדם להיישיר דרכו, צריך הוא ללכת רק בדרך הממוצע, ולעזוב קצה היתרון והפחות בכל מעשיו, (עיין ביאורי למעלה שער ע"ב) גם צריך להשמר תמיד מתגבורת התאוה הגופנית, ע"כ לרמוז גם על כל זה אמר ה"כ פה "ולקח הכהן עץ ארז," שהוא בעבור היותו הגבוה שבאילנות, כינוי אל הגודל ואל קצה היתרון, ואזוב שהוא בעבור היותו השפל שבצמחים רמז וכינוי אל הקוטן ואל קצה הפחות, "והשליך אותם יחד אל תוך שריפת הפרה" אשר תרמוז על תגבורת התאוה החמרית כמ"ש למעלה, וכן ירמזו שלש פעולות הטהרה המצוות לכהן ב"פ "וכבס בגדיו וכו'" על תיקון הנפש בבחינה משולשת, כי כביסת הבגדים רומזת על חיוב הטבת המידות ותיקון נפש החיוני, ורחיצת הבשר על טהרת הנפש הצומחת, וביאתו אל המחנה על טהרת ותיקון נפש המשכלת, אשר נתפרדה תחילה ממחנה שכינה ע"י רוע מחשבותיה ופעולותיה, ועתה תשוב עוד לבוא שמה ולהתקרב אל האלהים,
וזו היא הפרה וכו' ר"ל יען, כי האדם יוכל לחטוא על א' מג' אופנים אם בנפשו הצומחת בהמשכו יותר מהראוי אחר ריבוי המאכל והמשקה ושאר הנאות הגוף, או בנפשו החיונית, כאשר יתגברו התפעליותיו, עד שתפרוצנה גדר השיווי והראוי, ועי"ז יהיה בעל מידות רעות ויעשה פעולות אשר לא טובות הנה, או בנפשו המשכלת, כאשר יתעה ויסיר לבו מהאמונה האמיתית לזנות אחרי דעות זרות ונפסדות, ע"כ ימצאו ג"כ שלשה מיני חוטאים בבני אדם, כי קצתם רודפים אחרי תענוגי בשר לחטוא בנפשם הצומחת, ובקצתם רודפי הון ועושר וכבוד מדומה ונופלים בעבור זה, ברשת הקנאה והחמדה לחמוד רכוש זרים ולקנא בם, או בפח הכעס והשנאה, כי יכעסו על כל זולתם המקלים בכבודם וישנאו אותם, ויחטאו עי"ז בנפשם החיונית והמרגשת, וקצתם תועים אחר מחשבות הבל ודעות נפסדות, וחוטאים עי"ז בנפשם המשכלת, וע"כ אחרי ששריפת הפרה רומזת על תיקון ג' נפשות אלה, והטבת מעשי ג' מחלקות בני אדם, אחז"ל "שהיו מחלקין אפרה לשלשה חלקים," חלק אחד נותן בהר המשחה לצורך הכהנים הגדולים שהם בעלי החכמה והמדע, הנוחים יותר לנפול ברשת הדעות הנפסדות, וחלק אחד נותן בחיל למשמרת לכל בני ישראל אשר גם ההמון בתוכם, הנמשך לרוב אחר חלקו הבהמיי להמשך אחר תענוגי נפשו הצומחת, ואחד מתחלק לכל המשמרות שמסתפקים ממנו בני העיירות, אשר הם כבינונים העומדים בתוך בין ההמון ובין אנשי השכל והדעת, וחוטאים לרוב רק ע"י התגברות התפעליות נפשם החיונית, ועי"ז מבאר והולך גם שאר הפרשה כולה באופן שתלמד אותנו האופן והדרך איך ניטיב וניישר דרכינו, וע"כ קבעוה גם חז"ל לקרותה בכל שנה בין פורים לפסח, שהוא אחר הגאולה שהיתה בימי מרדכי ואסתר, ולפני הגאולה שהיתה בניסן, ותהיה לעתיד ג"כ בניסן, כמו שאחז"ל "בניסן נגאלו, ובניסן עתידים להגאל" להורות בזה כי ברצות ישראל להיות ראוים להגאל צריכים תחילה לשוב אל ה', ואף שהתשובה הזאת לא תהיה עוד שלימה כראוי תסבב להם בכל זאת הגאולה ע"ד מה שאחז"ל "גדולה תשובה שמקרבת את הגאולה," ומהתשובה הבלתי השלימה הזאת והגאולה המחוברת עמה" תסובב אח"כ גם התשובה היותר שלימה כמו שאחז"ל "גדולה תשובה שסמוכה לגאולה" [באופן שיבוארו ב' מאמרים אלה הנראים בהשקפה ראשונה כמתנגדים זה לזה] וכמו שכ' החוקר "שמהפעולות הבלתי שלימות ימצא הקנין, וממנו הפעולות השלימות", ר"ל שאם ירגיל האדם עצמו תחילה לעשות פעולות טובות אף שאינן עוד שלימות כראוי, ד"מ שיתן פעמים רבות צדקה לעניים ואביונים לא בעבור אהבתו הטוב והישר, כי אם רק שיכבדוהו בני אדם, בכל זאת יקנה בזה לעצמו הקנין הטוב לתת מהונו לאחרים, אשר יסובב אותו אח"כ להיטיב ולתמוך יד אחיו האביון גם במסתרים במקום אשר לא יראהו איש ולא תשורנו עין אדם, רק בעבור אהבתו הצדק והמישרים וחפצו למלאות רצון בוראו, באופן שמהקנין הזה יסובב הפעולות השלומות, [כמו שאמרו גם חז"ל כעין זה "לעולם יעסוק אדם בתורה שלא לשמה שמתוך שלא לשמה בא לשמה" (ועיין מזה גם ביאורי לשער מ"ז)] כן תסבב גם תשובתם שהיא בראשונה עוד בלתי שלימה, שיגאלו בזכותה, ויוכלו, לשוב אח"כ אל ה' בתשובה יותר שלימה.
וסימן פרשיות וכו' ר"ל כמו שאחז"ל (פסחים קי"ז ע"ב) לענין ארבע כוסות, שבין כוס ראשון לשני ובין שני לשלישי, יכולים להפסיק ולשתות כוס יין אחר שאינו מן המנין, אבל בין כוס ג' לרביעי אין רשאים להפסיק, כן מפסיקים לפעמים גם כן בד' פרשיות בין פרשת שקלים שהיא ראשונה לשניה שהיא פרשת זכור, ובין שניה לשלישית שהוא פרשת פרה, אבל בינה לפרשת החודש שהיא רביעית, אין מפסיקין לעולם.
תוכן דעת הרב ז"ל הוא, הנה ידוע, שכל חכמי המחקר הסכימו יחד, שאם נאמר שהי"ת הוא כל יכול, כוונתנו רק שכל מה שיצויר אפשרות מציאותו בשכל יכול הוא להוציאו אל הפועל, אף שמצטרך לזה כח יותר חזק מכח כל הנמצאים זולתו, אפס מה שלא יצויר אפשרותו אף בשכל, כי אם נמנע היותו בעבור שכולל ב' הפכים בנושא אחד, גם הש"י לא יוכל להוציאו אל הפועל, ד"מ היות צלע מרובע שוה אל קוטרו. ר"ל שיהיה בציור כזה# קו א"ב שוה לקו א"ד הוא מן הנמנע: כי כבר נודע במופת היות יחס הצלע אל הקוטר, כיחס האמה אל אמה וב' חומשי אמה, כמו שאחז"ל, "כל אמתא בריבוע, אמתא ותרי חומשי באלכסונה," ואחרי ששיווי הצלע אל הקוטר הוא דבר נמנע בציור השכל, גם השי"ת לא יוכל לעשות אותו, ומעתה יאמר הרב ז"ל אחרי כי מציאות אדם הקרוץ מחומר נקי וחף מכל פשע הוא נמנע הציור, לפי שכולל שני הפכים בנושא אחד, כי הנקיות המוחלטת מכל חטא ומשגה, רק בחיק השכלים הנבדלים מכל חומר תנוח, יען כי בהם השלמות תמיד בפועל בעבור שנבראת עמהם ובהויתם כבר מחוברת שלמותם, אבל לא בשוכני ארץ, אשר בעפר יסודם, אשר שלמותם היא רק כח היוצא רק אח"כ אל הפועל ע"י לימוד והרגל מעשה, ואי אפשר שלא יפסק או שלא יוחלש לפחות בהם הכח הזה בעת מן העתים, כאשר יתעסקו בעניני החומר, ובצרכי הגוף ההכרחיים, והפסק או החלשת הכח הזה יעידו על חסרון האדם, וכי רחוקה מעלת שלמותו משלמות המלאכים, וע"ז רומז גם המדרש, "כשברא הקב"ה את האדם" וכו' שר"ל, כי מחשבות בני אדם המשרתים על פי הי"ת, את פני השכל האנושי, כמלאכיו עושי רצונו טעו במהות מעלת האדם וחשבו כי שכלו אשר הוא מטבע אלקי יהיה כמוהו קיים ומתמיד מבלי השתנות בשום עת וזמן עד שראוי הוא לשיר תהלתו, וזש"א, "ובקשו לומר שירה לפניו," אפס בראותם כי לא לבד בעת השינה והתרדמה בטלו כוחות שכלו מפעול פעולותיהם כראוי, כי אם גם בהקיץ בעת התעסקו בצרכי גופו ירד שכלו העיוני אל ירכתי בית חמרו, וישכב וירדם, הכירו שהוא אדם, אשר מעלתו חסרה ממעלת השכלים הנבדלים עבור היות שלמותו רק כח רוחני בגשם, וזשאה"כ "חדלו לכם מן האדם אשר נשמה באפו," ר"ל נשמת חיים הרוחנית אשר בו, קשורה ואחוזה פה עלי ארץ רק באפו שהוא חלק גשמיי ואבר גופניי, וע"כ "במה נחשב הוא" להיות כאלקים או להדמות אליו? ובזה באר הרב מדרש אחר, אדריאנוס מלך רומי וכו'," כי רצו להורות לנו רק פחיתות מעלת האדם, אף כי נתן חתיתו עלי ארץ, וחסון הוא כאלונים, והלבישו רעיון זה בסיפור מליציי כדרכם, ואמרו שאדריאנוס, אחרי שכבש חלק גדול מהיישוב, והכניע גם את ישראל תחת ידו שנית, אחרי שמרדו בו בימי בר כוכבא בשנת תת"פ לאלף הרביעי רצה להעשות ולהעבד כאלוה, (ואפשר שסמכו חז"ל בזה על מה שנקרא שמו בלשון רומי גם "עליאוס", אשר ע"כ קרא על שמו גם שם העיר ירושלים, אשר בנה מחדש, בשם עליא) והעמיד גם דמות דיוקנו בבית קדש הקדשים, (עיין מזה צמח דוד חלק שני דף י"ח,) וע"ז השיבוהו הפילוסופים איש איש כדרכו, כי לא נאוה לו כבוד אלקים זה, הראשון אמר, כי אף אם כבש בתקפו וגבורתו כל הארץ כלה, הלוא היא רק כנקודה אחת בתוך העגולה תחשב בבחינת כל העולמים כלם, וע"כ ידמה רק לאחד מבני בית המלך השוכן בעליה אחת קטנה אשר בארמון המלך, ואיך ירצה להדמות לעליון המושל ושליט בכל העולמות האלה אשר ברא, כמלך היושב בתוך ארמונו ומושל בכל תאיו וחדריו, וזש"א "צא מפלטין," (ר"ל התנשא תחילה כמוהו על כל העולם כולו,) ותעשה אלוה, והשני אמר לו. גם אלו יצוייר היותך מושל בכל העולמות האלה, לא נאוה לך כבוד אלקים, אחרי שלא בראת ולא יצרת אותם, וגם בחלק העולם אשר אתה מושל בו עשית כל מעשיך רק בדברים שנבראו ונעשו כבר, וע"כ הם חסרים ככל פעולות האנושיות הנעשות רק בחמרים שנבראו כבר, אחרי שאין ביכולת בן אדם לברוא אף כנף זבוב אחד, והשלישי אמר לו, כי מלבד שהוא מצטרך לכל פעולותיו החמרים שנבראו כבר הנהו גם בזה חסר השלמות, יען כי תקצר ידו לפעול הרבה פעולות גם עלי תבל, אם לא יעזר משאר דברים וכוחות הטבע שהם חוצה לו, ד"מ ברצותו להציל אנית רעהו המלאה לה כל הון יקר ונעים המטורפת בים, לא יוכל, אם לא יוקם הסערה לדממה, ויחשו גלי הים, ורוח צח וקל ישב על המים אשר יביאה אל מחוז חפצה, ואיך ירצה לעלות על במתי עב ולדמות לעליון? והנה על פי תשובת שלשת הפילוסופים האלה יושלל כבוד אלקים עליון לא לבד ממנו ומכל בני אדם ברואי מטה, כי אם גם ממלאכי מעלה, כי גם הם לא ימשלו בכל, ולא יוכלו לברוא מאומה, גם אינם שליטים ברוח ושאר כחות הטבע, אם לא יתן הי"ת להם הכח והיכולת לכל זה אפס האשה אשר נתן ה' לאדם, (וכפי הנראה חושב הרב, כי חז"ל רומזים בזה על חומר האדם שהוא ביחס אל השכל הפועל ומשפיע עליו כיחס האשה אל האיש.) היודעת מהותו ואיכותו יותר השיבה לו רק באשר שהוא אדם קרוץ מחומר אשר רק נפשו ונשמת שדי תחייהו, כי איך יעלה על דעתו לדמות לעליון, אחרי שאם רוחי ונשמתו אליו יאסוף, הלוא יגוע וימות לשחת? וכל זה הוא רק יען כי שלמות האדם היא רק כח בגשם, ר"ל שרק באמצעות כוחות הגוף שהוא עצם גשמיי יוכל לפעול פעולותיו פה עלי ארץ, אשר ע"כ כאשר יפרד קשר הגוף והנפש והרכבתם יחד, לא יוכל כל אחד לבדו לפעול עוד מאומה, ומזה נמשך ג"כ, כי יוחלש ויופסק כח שכלו ושלמותו לפעמים גם בחייו, כאשר ימשך יותר מהראוי אחרי נטיות חמרו וגויתו אשר הוא מחובר עמה, כמ"ש כבר למעלה, אפס לפ"ז יתעורר לנו ספק אחר, והוא, שאחרי שהבחירה החפשית לא תצויר רק בהיות היכולת והאפשרות ביד בעליה להרע ולהיטיב, אחרי שהוא נמנע שלא יחטא האדם כלל, א"כ הלוא תוסר מאתו בחירתו החפשית, אשר היא מותר האדם מן הבהמה הנמשכת רק אחרי נטיית טבעה, ויתרונו על השכלים הנבדלים המוכרחים רק לנטות אל הטוב מבלי היות להם היכולת גם להרע? ולבאר זאת יקדים הרב ז"ל הקדמה אחת, והיא, כי החטא יבחן משתי בחינות, הא' בבחינת עצמו, והב', בבחינת האדם העושה אותו, ונמשך מזה, כי לפעמים יקרא מעשה מה חטא רק בבחינת עצמו אבל לא בבחינת בעליו העוש' אותו, ד"מ אם יכה איש את רעהו בבלי דעת ובלי צדיה, כי לא שונא הוא לו מתמול שלשום הנה בבחינת עצמה תקרא פעולה זאת חטא, ר"ל מעשה אשר לא ירצה לפני ה', כי תועבה היא לפניו שיסבב איש לרעהו נזק או הפסד, אבל בבחינת העושה זאת לא יחשב לו לעון וחטא אמיתי אחרי שלא עשהו בדעת ורצון [ורק יען כי לא נזהר יותר להשמר כפי היכולת שלא יקרהו גם מקרה כזה, חייבתהו התורה בכל זאת עונש הגלות על זה.] והנה עפ"י זה יבין כל משכיל, כי הפסק העיון בדברים רוחניים והדבקות האלקית, והתעסקות בצרכי הגוף ומחסורי הגויה, ופעולות בלתי טובות הנמשכות לאדם עי"ז, אף כי כל זה יחשב לחטא בבחינת עצמו, בעבור היותו מתנגד על הענין האלקי אשר באדם, בכל זאת בבחינת האדם, שהוא מורכב מגוף ונשמה, ומוכרח בעבור זה להפנות לפעמים מעניני נשמתו הרוחניית, ולהתעסק בצרכי גופו לא בשם,"חטא" יקרא, אחרי היותו כעין אנוס ומוכרח לזה, וע"כ אה"כ רק "והאיש משה עניו מאוד מכל האדם," ר"ל רק כאשר נדמה אותו אל כל שאר בני אדם קרוצי חומר היה עניו יותר מכולם, אבל לא אמר שהיא עניו מאוד בבחינה מוחלטת, כי בלתי ספק הכריחהו לפעמים טבעו האנושי וחמרו הארציי לנטות מדרך הענוה, וכן אה"כ ג"כ, "כי אדם אין צדיק בארץ אשר יעשה טוב ולא יחטא," ר"ל, כי רק היותו מחובר עם גופו שהוא חלק ארציי וחמריי מסבב ומכריע אותו שלא יוכל להמנע ולחדול מחטוא לפעמים, אבל בכל זאת יש עוד הרבה פעילות לפניו, הלא הן מצות ה' אשר לא תעשינה אשר בהן יוכל להשמר מכל חטא ועון אם ירצה, כי אינו מוכרח לעבור עליהן ולעשותן, ורק בבחינת כל אלה הוא בעל בחירה חפשית, כי ברצותו יחטא ואשם בהן, וברצותו יחדל מחטוא, ומבאר בזה הספק שלמעלה, ואחרי הקדמה כוללת זאת, אשר על ידה נתבאר, כי לא יחולל בזה כבוד מרע"ה, אם נאמר שבעבור היותו גם הוא מורכב עם חומר ארציי היה מהנמנע שלא יחטא כלל, רוצה עתה לבאר מה היה חטאו, אשר ע"כ מנעהו ה' מכבוד להביא את ישראל אל הארץ הטובה אשר נשבע ה' לתת להם? והביא בזה דעות שונות, ובסוף גלה גם את דעתו (עיין בפנים הספר, וביאורי, במה שיבוא עוד) אח"כ יאמר הרב ז"ל, כי לא לבד ההפסק מההתבודדות והדבקות בעיונים רוחניים ואלקיים נוכל ליחס גם אל היותר שלם בבני אדם, (מבלי חלל בזה כבודו,) בעבור שהוא גם בעל גוף חמרי וארציי אשר יכריחהו בכל עת למלאות צרכיו ומחסוריו הגופניים, כי אם גם בבחינת שאר חטאת האדם הנתונות רק בבחירתו החפשית לעשותן או לחדול מעשותן, לא נחטא, אם נאמר שלא נמצא איש ילוד אשה קרוץ מחומר אשר הוא נקי מהן לצמיתות, באופן שגם שלמות האדם היותר שלם היא רק בבחינת הצטרפותו אל זולתו לא בבחינה מוחלטת, ופה מצא הרב ז"ל מקום לחלוק על החכם ר"א בר' שם טוב, שהיה מחטיא מאוד, מי שיאמר שמרע"ה חטא ונענש במי מריבה, על חטאו, וראיתו בנויה על שני יסודות, הא', הוא שאחרי שהתורה היא שלימה, בהכרח יחויב שיהיה באפשרות שימצא איש אחד לפחות בעולם אשר יוכל לקיים כל הכתוב בה מבלי חסרון ומגרעת מאומה, כי אלו היה נמנע שימצא אף אדם אחד שלא יחטא כלל, לא היה אותו אדם המקיים אותה כולה חוץ ממצוה אחת או שתים שבה ד"מ, ראוי להענש, אחרי שהיה מוכרח בטבעו לבלתי קיים אותה לצמיתות, גם היתה לפי זה שלימות התורה המוחלטת הזאת לריק, אחרי שאין אפשרות שימצא שום איש אשר יוכל לקימה בשלמותה לצמיתות? והשני הוא, כי אחרי שבהכרח ימצא בעולם איש שלם כזה יחויב ג"כ בהכרח, כי משה ג"כ היה איש שלם בהחלט כזה, כי אלו היה גרוע במעלת שלמותו ממנו, היתה התורה השלמה ראויה להנתן ע"י האיש ההוא היותר שלם ממשה? ואחרי שנתנה רק ע"י משה בהכרח, כי הוא היה היותר שלם בבני אדם, ותמך דבריו אלה גם על דחז"ל שאמרו "שמשה ואהרן קיימו את התורה כלה" וכו', ר"ל שלא חטאו כלל, והכתובים המורים בהפך משתדל הוא לבארם באופן אחר (עיין בפנים הספר,) והרב ז"ל דחה תחילה ראיתו השכלית ולהבין דבריו צריך אתה לדעת, כי יש הבדל בין האפשרי בכח, ובין האפשרי בפועל, כי כל ציור שאינו כולל סתירה בעצמו, הוא אפשר בכח, ר"ל שמציאותו תוכל להיות מצוירת ברעיוננו אבל בכל זאת לא נוכל לשפוט עליו כי הוא אפשר להיות נמצא בפועל, כי אולי יש שום מונע נסתר הנעלם ממנו אשר יתנגד למציאותו בפועל, ורק כאשר יצא אח"כ האפשרי ההוא אל הפועל נדע שהוא אפשרי ג"כ בפועל, ר"ל שאין שום דבר מתנגד המונע מציאותו בפועל, ד"מ כאשר יולד לנו בן נוכל לחשוב אותו שהוא אפשר בכח להיות חכם ונבון או חרש וחושב, אחרי שאין התנגדות וסתירה בין צייר בננו זה הנולד לנו, ובין ציור איש חכם ונבון או חרש וחושב, אבל בכל זאת לא נוכל לדעת עוד אם הוא גם אפשרי בפועל, כי אולי מתנגד הוא לטבע כוחות גופו ושכלו שיהיה אחד מכל אלה, ורק כאשר יגדל, ויהיה באמת אחד מכל אלה, נדע שהיה זה גם אפשרי בפועל, וכמו כן יאמר הרב ז"ל יש גם ב' מיני בטל או נמנע נמנע טבעיי, ונמנע נבואיי, ד"מ ציור משולש בעל ד' צלעות הוא נמנע טבעיי, יען שהוא כולל סתירה בעצמו, כי בהיות לו ד' צלעות כבר חדל להיות משולש ויהיה מרובע, אפס אם יבוא נביא אמת, ויאמר לנו ד"מ, כי בשנה הזאת תר"ט לפ"ק לא תולד נקבה בעירנו, הנה תהיה, בכל זאת לידת הנקבה בעירנו בשנה זאת אפשרי בטבע, אחרי שציור לידת הנקבה בעירנו אינה מתנגדת לציור שנת תר"ט, ובכל זאת הוא נמנע נבואיי אחרי שלא נוכל להסתפק כלל באמתת דברי הנביא ההוא אשר אמר, כי בשנה זאת לא תהיה לידת הנקבה בעירנו אפשריית בפועל, ועפ"י הקדמה זאת יאמר הרב ז"ל, הן אמת כדברי החכם ר"א הנ"ל אשר הוכיח כי הוא אפשרי שימצא איש שלם בתכלית יותר ממשה שלא יחטא כלל. אבל בכל זאת הוא רק אפשריי טבעיי, יען כי גם ציור שלימות יותר גדולה משלמות משה אינו מתנגד לציור אדם נברא, ובכל זאת הוא נמנע נבואיי, אחרי שהתורה האמיתית העידה עליו, שלא קם ולא יקום עוד נביא כמשה, ואף כי יותר שלם ממנו, באופן שישאר זאת תמיד רק אפשרי בכח, ולא יהיה לעולם אפשרי בפועל, ואחרי כי כן הוא שמשה אעפ"י שחטא לפעמים, (כאשר יעידו על זה גם הכתובים "ויחר אף ה' במשה" וכו'. "ויפגשהו ה', ויבקש המיתו," "ויתעבר ה' בי" וכו'", גם בי התאנף ה'" וכו',) היה בכל זאת האדם היותר שלם שיצא מעולם אל המציאות, הוא לבדו ולא אחר היה ראוי שתנתן התורה השלמה על ידו, ומלבד זה יסתור הרב ז"ל דברי החכם הזה עוד בתשובה שניה, והיא שאם גם נודה שלא יהיה נמנע נבואיי שימצא איש שלם יותר ממשה, באופן שיצא אפשרי זה בזמן מן הזמנים מן הכח אל הפועל, בכל זאת לא יחויב בעבור זה עוד שהיה יותר ראוי שתנתן התורה על ידו, כי אולי נעדרו וחסרו התנאים האחרים, ויחסר הזמן והמקום המצטרכים בהכרח לזה, כמו שנראה גם במעלת הנבואה בכלל, שלא חלה על ברוך בן נריה, אף שהיה ראוי לזה בעבור שלא הסכימו לזה שאר התנאים ההכרחיים, וכעין זה מנו חז"ל רבים שהיו ראוים שתשרה עליהם השכינה כמשה, או שתעמוד להם חמה כיושע אלא שאין הדור ראוי לכך ורק בעבור שחוברו במשה גם כל שאר התנאים ההכרחים לזה, נתנה התורה על ידו, גם מה שאמר החכם הנ"ל שאם לא היה באפשרות שימצא אדם שלם שלא יחטא כלל, לא היה מהראוי שיענש איש על חטאו: יסתור הרב ז"ל באמרו, כי אם יחטא איש שלם בחטא קל. שלא היה לו להשמר ממנו, או שיחטא בדבר גדול לפעמים, אבל ישוב מיד בתשובה, לא יענש באמת על חטאו זה באופן שמעלתו וקרבתו אל האלקים ויחס הי"ת אליו יהיה גם אחר שחטא ושב, כמו שהיה לפני חטאו, כמו שאחז"ל מהי"ת בבחינת יחסו אל שלמים כאלה, "אני הוא קודם שיחטא האדם, אני הוא אחר שיחטא," אבל מזה לא נוכל עוד לשפוט שיהיה כל אדם בכלל חפשי מעונש לצמיתות אף בחטאו חטא גדול, ולא ישוב בתשובה, כי אף שהוא מהנמנע שיהיה האדם נקי וחף מכל פשע כעצם אלקי וכאחד מצבא מרום אשר במרום בכל זאת אינו מוכרח עוד להיות מעמיק בחטא ומורגל בו תמיד, [גם מה שאמר, כי שלמות התורה תהיה חלילה לריק, אם לא מצא לפחות איש אחד בפועל אשר יקיים אותה כלה בלי מגרעת שום מצוה נסתרת מעצמה, כי אם גם לא יקיים אותה כולה איש אחד לבדו, בכל זאת אחרי שקצת ישראלים מקיימים לפחות מקצת המצות, וקצתם מקיימים האחרים, באופן שבחברתם יחד, ר"ל בכלל האומה הישראלית תקוים כל התורה כלה בלי מגרעת, לא תהיה נתינתה עוד לריק וללא תכלית.] הנמשך מכל האמור הוא, כי אחר שגם האדם היותר שלם דבק בכל זאת בטבעו לא לבד חסרון השלימות ממין הראשון, ר"ל שבעבור היותו מורכב מגוף חמרי לא יוכל להיות שלם לצמיתות להתבודד ולהתבונן תמיד רק בענינים רוחניים ואלקיים, כי אם גם לא ימלט מחטוא לפעמים ג"כ בשאר חטאות האדם, אף שהיה לו אפשרות טבעית להשמר מהן הלוא יתחייב מזה שיהיה גם המוח הגופני האחוז בעקב החטא הכרחי לכל אדם אף שהוא היותר שלם בכל מינו, ובזה באר הרב ז"ל מאחז"ל שהחל בו, ששאלו מלאכי השרת, ר"ל המחשבות העיוניות המשרתות את פני השכל המשתדלות תמיד לחקור ולמצוא פשר דבר בכל עניני הנהגת הי"ת את עולמו שאלו, "מפני מה קנסת מיתה על אדם ראשון," ועמו גם כל יוצאי חלציו, כי אחרי שנפש האדם אצולה ממרומים היא נצחית ראוי היא שתהיה ידה גוברת ושלטת גם על הגוף הארציי להחיותו ולהקימו כל ימי העולם? "א"ל מצוה קטנה צויתיו, ולא יכול לעמוד בה," ר"ל הוא כמו כל צאצאיו אחריו, לא לבד שהם מוכרחים להיות נופלים ברשת החטא ממין הראשון, אינם שומרים ג"כ כל המצות האנושית אשר צויתים, אף כי שהם ביכלתם ואפשרותם הטבעית לשמרן, חזרו ושאלו "משה ואהרן שקיימו כל התורה וכו', למה נגזרה עליהם מיתה?" ר"ל שאף שגם הם חטאו (כעדות הכתובים שהבאנו למעלה במשה ובאהרן נאמר "ובאהרן התאנף ה'" וכו', "ויחר אף ה' בם" (במרים ובאהרן) והוא בעצמו אמר "אשר נואלנו ואשר חטאנו,") בכל זאת היתה זאת רק בדברים הקלים הראוים להיות נסלחים להם וחטאם היותר גדול שהיה במי מריבה, היה מסובב רק מהכעס שהיה טבעם נוטה לו, ואף שתמיד כבשו אותו, והכריחו טבעם לבלתי התקצף, כמו שהוא מחובות השלמים כאלה, (וכמו שיבואר עוד יותר במה שיבוא), בכל זאת לא יוכל להיות נחשב להם למרי כל כך, אם בפעם אחת חדלו מעשות זאת, גם בלתי ספק שבו בתשובה שלימה באופן שנפשם הטהורה ושכלם שבו לאיתנם הראשון, והיה ראוי אם כן שגם גופם יתקיים עמהם, ויחי עוד לנצח,? ועל זה באה להם התשובה "מקרה אחד לצדיק ולרשע," ר"ל אם גם יהיה האדם צדיק אשר לא יחטא כלל באותם החטאים אשר יש ביכלתו האנושית להשמר מהם, בכל זאת הלא הוא מוכרח לחטוא לפחות במין הראשון מהחטאים הטבעיים האחוזים והדבוקים בו. בעבור היותו קרוץ מחומר ומורכב עם גוף ארציי, וכל זה מחויב לו בהכרח שיקרהו מקרה המות הטבעי, כמו שיקרה את הרשע,
כי אף שלו יצויר כצ"ל ור"ל אף אלו נוכל לחשוב ולצייר ברעיונינו שהוא (ר"ל אדריאנוס) אדון העולם כולו מכל מקום וכו',
והכלל וכו' להבין דבריו אלה עיין ביאורי למעלה ויקרא דף ל"ט, ופה אוסיף רק שלדעת הרב ז"ל יהיה הדמיי חם הטבע בעבור ריבוי דמו וע"כ הוא נוח לכעוס, ובעבור היותו גם לח בטבעו הוא ג"כ נוח לרצות (וכמו שבאר זאת החכם גאלענום בבחינת הלימוד והשכחה, באמרו שכמו שהרושם הנעשה בקלות בחמאה עובר ג"כ מהר. תחת כי הרושם הנעשה בקושי באבן או בברזל וכל מתכת שהוא קשה יעמוד תמיד ואינו עובר, כן מי שטבעו לח יעשה לימודו רושם במוחו בקלות יותר, ע"כ הוא מהר לשמוע, אפס הרושם ההוא יעבור ג"כ על נקלה אשר ע"כ הוא גם נוח לאבד, תחת כי שמוחו יבש הוא קשה לשמוע, יען כי רושם כל רעיון שכלי אינו נכנס על נקלה בו, אבל הרעיון שנכנס כבר ועשה בו רושם לא במהרה יעבור ע"כ הוא גם קשם לאבד, כן הוא פה לדעת הרב ז"ל גם בבחינת רושם הכעס והחרון, אשר באיש הדמיי שהוא לח הטבע עובר מהר וע"כ הוא נוח לרצות], אפס השחוריי ר"ל בעל המרה השחורה, הוא קר הטבע וע"כ הוא קשה לכעוס, כי לא על נקלה יבער כאש חמתו, אפס אם בכל זאת יעשן אפו לא במהרה הוא מתרצה אח"כ יען כי בהיותו גם מעט הליחות ויבש בטבעו, ישאר גם רושם כעסו חזק בקרבו ולא יעבור על נקלה וע"כ הוא קשה לרצות, וע"כ אמר גם החוקר כי בעלי מרה אדומה חוטאים בעבור קלות דעתם ומהירתם לכעוס, תחת כי בעלי השחורה, חוטאים בעבור כבדות טבעם וקושי ערפם להתרצות למכעיסיהם, והלבניי הוא קשה לכעוס בעבור קור טבעו, ונוח לרצות בעבור ריבוי ליחיותיו, תחת כי בעל הירוקה הוא נוח לכעוס בעבור חום טבעו וקשה לרצות בעבור מיעוט ליחיותיו ויבשותו, ובבחינת הלימוד יאמר הרב ז"ל כי לא לבד ליחות הטבע כי אם גם חומה מסבב מהירות השמיעה כמו שבהפך הקור מסבב כבדותה, באופן שהדמיי מהר לשמוע גם בעבור חומו, ומהר לאבד רק בעבור לחותו, והשחוריי בהפך קשה לשמוע גם בעבור קור טבעו, וקשה לאבד רק בעבור יבשותו, והלבניי קשה לשמוע בעבור קור טבעו ומהר לאבד בעבור ריבוי לחיותיו. ובעל הירוקה מהר לשמוע בעבור חום טבעו וקשה לאבד בעבור יבשותו ונמשך מכל זה כי בבחינת המידות יהיה בעל הירוקה בעבור שהוא נוח לכעוס וקשה לרצות היותר רע אם ימשך תמיד רק אחרי טבעו ולא ישנהו לטובה ע"י לימוד והרגל תחת כי בבחינת הלימוד הוא היותר טוב בעבור היותו נוח לשמוע וקשה לאבד, ורק בעבור שרצה התנא לסיים מאמרו תמיד במי שהוא היותר רע, אמר בסוף משנה ראשונה המדברת מהמידות "נוח לכעוס וקשה לרצות (שהוא בעל הירוקה) רשע" ר"ל שהוא נוטה בטבעו להיות רשע במידותיו אם לא ייטיב אותם עפ"י חכמתו אשר תורהו להיישיר דרכו, להיות אז צדיק יותר מכל זולתו, בעבור שהכריח טבעו שהיה נוטה רק לרעה לעשות אך טוב וצדק, ומשנה השניה המדברת בבחינת הלימוד סיים במאמר "קשה לשמוע ומהר לאבד" (שהוא הלבניי) "זו חלק רע," ונמשך מכל זה כי החכמים אשר הם לרוב בעלי המרה הירוקה, הנוחים לשמוע וקשים לאבד כל לימודיהם גם בטבעם נוטים אל הכעס יותר בעבור היותם נוחים לכעום וקשה לרצות על פי טבעם, אם לא תכריחם לזה משפט שכלם וחכמתם [וכ"כ גם חכמי מחקר הנפש, כי בעלי המרה הירוקה הם לרוב אנשי חיל, אמיצי רוח ונדיבי לב, אבל הם ג"כ בעלי כעס, גאון וגובה, אם לא ישנו את טבעם עפ"י לימודי חכמתם ויראתם, וכן יסופר מהחכם סאקראטעס אשר היה נוח ורצוי לכל אדם, ולא קצף על זולתו אף אם הכעיסו, כי פעם אחת בשבתו בחברת תלמידיו בא לפניו איש אחד אשר התפאר, כי הוא מכיר מרשמי פני כל אדם את טבעו ותכונתו הפנימים ויאמר סאקראטעס אליו אם כן איפה הגד נא לי גם מהותי ואיכותי, ויען האיש הזה ויאמר אתה איש גאה וגאון ובעל חימה, ויהי כשמוע תלמידיו את דבריו אלה' ויחר אפם בו מאוד ויבקשו ליסר אותו על כי חרף אתו בפניהם, לדבר עליו תועה ודבר כזב, ויען סאקראטעס אותם בשובה ונחת ויאמר, אל נא בני אל תרעו לאיש הזה, כי אמת ונכונה בפיהו. אני בתולדתי ובטבעי נהיו לי כל אלה הפחיתיות למנה, ורק ע"י לימוד והרגל שניתי את טעמו לטוב, וכעין זה יסופר גם בספר אחד כי בימי מרע"ה היה מלך אחד אשר שמע את שמעו ויצו לצייר אחד שיצייר לו דמות צורת האיש היקר הזה, וכאשר כלה את מלאכתו ויביאה לו חרה אפו בו מאוד, באמרו אליו איש מרמה למה התלת בי ותדבר עלי כזבים לאמר כי צורת איש גאה וגאון זה היא צורת משה אשר נאמר בי שהוא עניו מכל אדם?, ויצו להמיתו, וכן עשה גם לשאר ציירים אחרים, עד שבא צייר חכם אחד לפניי ויאמר לו אדוני המלך אל נא יחר אפך בי, הן אמת כי רשמי פני משה יעידו עליו כי הוא מטבעו גבה לב ורק בעבור גודל חכמתו ויראתו הכריח טבעו להיות ענו מכל האדם, ורק בעבור זאת הללה אותו התורה בזה, כי אלו היה עניו מכל האדם מלידה ומבטן, לא היתה נאוה לו התהלה הזאת.] כמו שאה"כ "כי ברוב חכמה רוב כעס" וכעין זה אמרו גם חז"ל (תענית דף ד' ע"א) "האי צורבא מרבנן דרתח אורייתא הוא דקא מרתחא ליה" וע"כ יאמר הרב ז"ל כי יותר על נקלה נוכל ליחס אל השלמים האלה ר"ל משה ואהרן מידת הכעס אשר נוסדה כבר בטבעם בעבור שהיו חכמים גדולים, [ולפי ביאורנו זה נראה לי לגרוס בדברי הרב ז"ל כן "והנה היא מבואר שהמדה הכעסניית קרובה מאוד אל החכמים מצד טבעם וכמו שאה"כ וכו',"] ממה שנוכל ליחס להם שאר מידה רעה ופחיתות מוסרית, ועוד סיבה שניה נתן הרב ז"ל לזה לפי מה שכתב החוקר שהחוטא בעבור הכעס לא יחשב לו לעון כל כך בעבור שהכעס והחטא המסובב ממנו, באים לאדם לפתע פתאום מבלי שתקדם לו ידיעה נכונה בתחילה, וגם בעת הכעס יחשך אור שכל האדם בעדו, כמו שאחז"ל פסחים דף ס"ו ע"ב "כל הכועס אם חכם היא חכמתו מסתלקת ממנו," ורק מי שסבב לו הכעס הוא החוטא בעצם.
וחנה היא מדברת וכו' ר"ל כי חנה אמרה אל עלי הכהן "אל תתן את אמתך לפני צרתי פנינה אשר היא בת בליעל, לבוז ולחרפה, כאשר תשמע שגם אתה בזית אותי ותחשבני לשכורה, ותשמח עי"ז עוד יותר לאידי, וכאשר יראה כי גם זאת יחשב לה לעון, מה שקראה צרתה לפניו בשם בת בליעל וחרפה אותה בזה, כמו שאחז"ל "איזה אפיקורוס וכו'" ע"כ התנצלה מהר תוך כדי דיבורה, באמרה "כי מתוך שיחי וכעסי דברתי עד הנה." ר"ל רק הכעס שהכעסתני באמרך לי "עד מתי תשתכרין" הסב שקראתי בחרון אפי את צרתי בשם "בת בליעל," ורמזה לו בזה כי רק הוא לבדו היה המסבב חטאה זה בהביאו אותה לידי כעס וחרון אף.
האחד מצד שיתוף. וכו' ר"ל בעבור היות שם בטל או נמנע שם משותף המורה על ב' מיני בטל אלה, תעה החכם ר' אברהם הנ"ל להחליף ולהמיר אותם יחד, ולחשוב כי מה שהוא רק בטל נבואיי, הוא גם בטל טבעי ובנה על זה יסודות משפטו,
והשנית מצד דבקות וכו', ר"ל מלבד שטעה החכם הזה בהקדמתו זאת, בשיתוף ב' מיני בטל אלה, טעה ג"כ במה שרצה להמשיך ולהקיש מהקדמתו זאת. כי גם אלו יונח כדבריו שימצא בזמן מן הזמנים איש שלם יותר ממשה, לא נמשך עוד מזה שרק ע"י השלם ההוא ולא ע"י משה היה ראוי שתנתן התורה, (עיין תוכן השער ובפנים הספר לקמן ד"ה אמנם התשובה השנית) ועפי"ז צריכים אנו לגרוס פה בדברי הרב ז"ל שאין דבריו קיימים מפני שתי תשובות ולא מפני שלש כמו שנדפס בטעות.
כי כאשר לא יקרה וכו', ר"ל גם העדר ומניעת היות בשר לאכול חודש ימים לשש מאות אלף רגלי במדבר ובארץ ציה, היא דבר מצוי על פי מהלך הטבע ובכל זאת אחרי שהי"ת אמר לו "בשר אתן להם," הוא נמנע נבואיי שלא יהיה להם בשר רב כזה, וכן היות חוטאים בקרב ישראל ויהודה גם באחרית הימים, או היות אז ג"כ אנשים הבונים בתים ולא ישבו בהם, או נוטעים כרמים ולא יאכלו פרייהם בעבור שימותו תחילה. כל זה הוא אפשרי טבעיי, ובכל זאת הוא בעל נבואיי עפ"י מאמר הי"ת ב"ימים ההם וגו'", ומאה"כ לא יהיה משם עול ימים לא יבנו ואחר ישב וכו'".
כמו שכ' הרב וכו' ר"ל כי שם כ' לתלמידו וז"ל "אבל המנעי מחבר דבר ממה שנודע לי עד שיהא אבדו באבדי אשר אי אפשר מבלעדו. "היה בעיני או נאה בחיקך ובחיק כל נבוך וכו'.
ראו זה חדש וכו' ר"ל כי כל משכיל הלא יתמה לראות איך תתנגד דעת בעל העיקרים לדעת ר"ח כי הוא חשב שחטאו בזה שנפלו תחילה לפני ה' לבקש עזר ממנו, ולא התעוררו בעצמם להוציא להם מים מן הסלע, כי אז היה נחשב זה להם לקידוש ה' יותר אם בטחו בישועתו, שימלא כל מוצא פיהם, ושיגזרו אומר ויקם להם אף שלא בקשו זאת ממנו בתחילה, ור"ח חשב בהפך, כי מאמרם "נוציא לכם מים" נחשב להם למרי ועון, כי לא היה להם לתלות הדבר ביכלתם לבד באזני כל העם, כי אם לאמר "יוציא לכם ה' ר"ל הוא לבדו ולא אנחנו יכולים לעשות לכם הנס הגדול הזה, מלבד שיתנגד גם אל דעת ב"ע זאת, מה שנמצא הרבה פעמים כי בכל עת שבקשו ישראל מעשה שימציא להם מחסורי גופם, צעק תמיד אל ה' תחילה, ולא התעורר מעצמו לתת להם שאלתם בטרם ישאל את פי ה', ובכל זאת לא נמצא שנחשב זה לו לעון?
ואני הנה ראיתי וכו', תוכן דעתו הוא כי ב' פעמים נמצא בתורה שבקשו העם מים לשתות בצמא ויריבו בעבור זה עם משה, פעם אחת קרה כן לאבותם ברפידים אחרי צאתם ממצרים, ופה קרה זאת פעם שנית לבניהם אחריהם, וכמעט שוה לשון הסיפור בשניהם, ומתוכו נראה כי לא לבד התלוננו ישראל על חסרון המים לשתות, כי אם גם הורו בתלונותם זאת על משה ואהרן, כי חשדו אותם שרק הם מלבם העלום ממצרים ועשו כל הנסים והמופתים בעבורם רק בחכמתם ותבונתם האנושית, ולא ה' צום לעשות כל אלה, כי חשבו בדעתם הנפסדה הזאת שאם רק על פי ה' יסעו הלוא יקשה להבין, אחרי שהוא טוב ומיטיב לכל ויודע כל אשר בשמים ממעל ובארץ מתחת, למה הוליכם אל מקום אשר אין שם מים לשתות להמית את כל העם הרב ההוא בצמאון? אין זאת כי אם שרק מדעתם עשו משה ואהרן כל זאת, ורק הם לבדם הסבו להם מחסוריהם אלה, וע"כ התלוננו רק עליהם באמרם "תנו לנו מים וכו' ולמה העליתונו" וכו' וע"כ אמר גם משה "עוד מעט וסקלוני" ר"ל בעבור שיחשבוני כנביא שקר, ולמען הוציא דעה נפסדה זאת מלבם צוה הי"ת בפעם הראשון שיכה בצור לעיניהם ויצאו מים רבים באופן נסיי, למען ידעו כלם כי יש ה' בקרבם ורק על פיו יעשה משה כל זאת, ולמען השריש עיקר זה יותר בלבם והשאיר בקרבם זכר המעשה הזה כל הימים, קרא גם שם המקום ההוא "מסה ומריבה על ריב בני ישראל" וכו' אפס בסוף הארבעים שנה שהלכו במדבר אחרי תום הדור הראשון היוצא ממצרים, קמו בניהם אחריהם ויפלו שנית ברשת הטעות הזאת, להתלונן על משה ואהרן לבדם כאשר חסרו להם המים לשתות, ולחשדם כי רק הם ולא הי"ת הסב להם כל זאת, אך עתה רצה הי"ת להפליג עוד יותר בעיניהם נס נתינתו להם מים בארץ ציה ועייפה, למען יכה הרעיון היקר הזה שורש יותר חזק ואמיץ בלבם, כי בתוכם ה' וכל אשר משה עושה רק על פי ה' יעשהו, ולא יזידון עוד לחשוב תוהו עליו, ולחשדו כי מלבו הוא עושה כל מעשיו ( מלבד כי עי"ז תגדל גם תפארת יכולת הי"ת בעיניהם, אם יעשה לפניהם נס אחד בעצמו באופנים שונים ומתחלפים, כמו שהוא גם בבחינת האומנים בבני אדם שישובח יתרון דעתם וכשרונם יותר, בעשותם מלאכה אחת על אופנים שונים, יען כי רק האומן חשב הכשרון לחשוב מחשבות, יעשה כל מלאכתו תמיד רק באופן אחד ושוה, מבלי חילוף ושינוי כלל) ע"כ צוה את משה שיקח את מטהו בהקהילו את העדה רק למען הראות להם בזה כי הוא שליח הי"ת בכל מעשהו, כמנהג השרים עבדי המלך אשר בידם מטה עוז לתפארת ולאות משמרת פקודתם, אבל לא יגע בו בצור ואף כי שלא יכה אותו כמו בפעם הראשון, כי אם ידבר אליו בשם ה' לאמר "הסלע תנה מימיך וישתו העם הזה" למען יושג עי"ז תכלית טובה ויקרה משולשת, הא' כי תאומת עי"ז בלבם אמונתם בנבואה בראותם חוזק בטחון נביאי ה' בדבריו הנאמרים להם כנוח עליהם רוח ה' עד שלא יבושו ולא יחורו פניהם לדבר בשמו אל הסלע שהוא רק אבן דומם, כדבר איש אל אחיו, ולא ייראו ולא יחתו כי במאנו לתת מימיו יהיו לצחוק בעיני כל העם, וללעג ולקלס לכל הנצבים עליהם, הב' כי כל בני ישראל יראו ויקחו מזה מוסר באמור לנפשם "אם גם הנמצאים הדוממים כסלע זה ישמעו לקול ה', אף כי שאנחנו בני אדם בעלי דעת והשכל מחויבים לשמוע בקולו" והג', שתאומת להם עי"ז האמונה ביכולת הי"ת, שעפ"י דיבורו לבד ע"י נביאיו מבלי שום מעשה גופני כלל יוכל להמציא להם ברצונו הטוב כל מחסוריהם, ועי"ז תכלה תלונתם מעליו ומעל כל נביאיו משרתיו עושי רצונו, ובכל מקרה ופגע רע, או תלאה אשר תמצאמו בדרך, לא יוסיפון עוד להיות כמתאוננים רע בעיני ה' ולהתלונן עליו ועל מנהיגיהם, כי אם ישימו תמיד באלהים כסלם, ויבטחו עליו כי הוא לבדו חפץ לענותם רק לפי שעה, לנסותם ולהיטיבם באחריתם, כאשר יוציאם אח"כ ממצוקתיהם, ואף שכל זאת צוה ה' רק את משה לבדו, בכל זאת היתה בלתי ספק הכונה לשתף גם את אהרן אחיו בעשיית המצוה הזאת [כי טובים השנים מן האחד להורות את העם דעה בינה והשכל, ואף כי בהיות אהרן אהוב להם מאוד, כמו שאח"ל ממנו באבות פ"א שהיה "אוהב את השלום וכו' אוהב את הבריות ומקרבן לתורה"] אפס כאשר חרה אף משה ואהרן בדבר העם אתם קשות, ורבת שבעה לה נפשם יגון ואנחה על כל תלונותם אלה, בראותם כי קמו הם תחת אבותיהם תרבות אנשים חטאים, לנפול עוד פעם שנית ברשת הטעות אשר כבר נפלו בו אבותיהם, מבלי אשר לקחו מהם מוסר, עד שכמעט אמרו נואש להשריש עוד האמונה האמיתית בקרבם ולהיישיר עוד דרכם, נבהלו ונחפזו גם הם לענות אותם קשות, ושכחו לעשות הדברים ככל אשר נצטוו, כי אם עשו הכל ככל אשר קרה והזדמן לפניהם, באופן שלא הושג התכלית היקרה והטוב המוסרי הנרצה והמכוון מהי"ת, כי באמרם "שמעו נא המורים" הפרו ברית האהבה הצריכה להיות בין המורה ותלמידיו אם יעשו לימודיו ותורתו רושם יותר חזק בלבם (עיין מזה ביאורי למעלה ויקרא דף קמ"ב ע"א) ובאמרם "המן הסלע הזה נוציא לכם מים" הראו להם כי גם הם נראים כמסתפקים בהוצאת הנס הזה אל הפועל, תחת כי היה להם להראות לעיני כל כי נכון ובטוח לבם ביכולת הי"ת ובישועתו, ובהכותם את הסלע, ואף כי בעשותם זאת שתי פעמים, הסבו כי לא לבד שלא נראה לבני ישראל, אשר כבר הורגלו מנוער בראיית מעשי נסיים כאלה, הוצאת המים זאת שנעשתה עתה לעיניהם כנס יותר גדול שנעשה לאבותיהם בפעם הראשונה ברפידים, כמו שהיתה הכונה האלהית, למען יעשה הנס החדש והיותר הנפלא הזה רושם יותר חזק בלבם, כי אם נתנו בזה גם יד ומקום להם לחשוב, שרק בחכמתם האנושית ובפועל כפיהם ולא עפ"י נס ומופת אלהי הוציאו להם המים האלה, ורק במקום אשר שאר האומנים חוצבי בורות בכשיל וכילפות יהלומון עשר או מאה פעמים בצור עד שיצאו ממנו מים, הועילה להם חכמתם ויתרון הכשר שלהם, לסבב זאת רק ע"י הכאת הצור פעמים, ובאופן זה לא נשלמה הכונה האלהית בכל מעשיהם חלה, וזה היה חטאם אשר הסב להם רק כעסם וחרי אפם, וע"כ נגזר גם עליהם שלא יבואו לארץ, ועכ"ז רומז גם מאה"כ "יען לא האמנתם בי" וכו' ר"ל יען שלא הראיתם בטחונכם ואמונתכם החזקה ביכלתי, למען השריש האמונה הזאת גם בלב כל העדה, ולהקדישני לעיני בני ישראל הצעירים, אשר בעבור שהוחלש אצלם כבר הרושם אשר יעשו האותות והמופתים בלבם בעבור שהורגלו כבר בהם, (כנודע שההרגל מחליש גם רושם פעולת המופת בנפש רואהו, עיין מזה בהקדמת ס' מאור עינים חלק קול אלהים) היה מן הצורך וההכרח להראות להם בהוצאת המים האלה נס יותר גדול ממה שנעש' כבר בפעם הראשונה לאבותיהם אשר לא הורגלו עוד כמוהם באותות ומופתים כאלה, וע"ז רומז גם מאה"כ "הוא הבאר אשר אמר ה' להם אסוף את העם" וכו' ר"ל כי תחת שהיה רצון הי"ת לתת להם מים מצור החלמיש זה ע"י אמירתם לבד באופן נסיי, הסבו הם בהכותם אותו פעמים, כי חשבו בני ישראל שרק בדרך טבעי הוציאו מים ממנו, וזשא"הכ "אז ישיר ישראל" וכו' ר"ל כי קראו בשירתם סלע זה בשם "באר חפרוה שרים כרוה נדיבי העם" ר"ל משה ואהרן "במחוקק במשענותם" ונמשך מכל האמור עד הנה, כי בחטא משה ואהרן נקבצו יחד שלש ענינים, הא' קוטן אמונתם אחרי שלא בטחו כפי הראוי לשלימים כאלה בישועת ה', ואמרו דרך תמיהה באזני כל העם "המן הסלע הזה נוציא לכם מים" והב' נקרא בשם "מעילה" כי מעלו בה' לבלתי הגדיל שמו ולהראות לכל, איך גם כל הנמצאים הדוממים שומעים בקול ה', ואף כי שמוטל חוב זה על כל איש בן דעת וביחוד על כל איש ישראלי אשר בא בברית ה', והג' יקרא בשם "מרי" כי במקום אשר צום הי"ת לדבר רק אל הסלע למען הראות בזה לצעירי בני ישראל יכלתו וגבורתו שהיא לבלי תכלית להוציא מים בלי עמל ויגיע כפים, רק באומר ודברים לבד מצור החלמיש, הכו אותו פעמים ונתנו להם בזה מקום לחשוב שהיה רק פועל טבעי ומלאכותי, ועל כל שלש אלה רמז הכ', כי על קוטן האמונה אמר "יען לא האמנתם בי" וכו' ועל הענין אמר" על אשר מעלתם בי" כי בשם מועל יקרא רק מי שמחסר מזולתו קנין מה שראוי לו, ד"מ האשה אשר תשטה תמעול מעל בבעלה, יען כי תגזול ותחסר ממנו אהבתה הראויה רק לו בתתה אותה לאיש אחר, וכן יקרא מי שנהנה שוה פרוטה מן ההקדש בשם "מועל בקדשים" לא בעבור שנהנה מהם לבד, כי אם בעבור שממעט ומחסר בזה הקדושה הראויה להם, וינהוג בהם מנהג חול להנות מהם כאשר יהנה בשלו, וכמו כן כאשר מנעו השלימים האלה במי מריבה להקדיש את ה' לעיני כל ישראל החסירו ממנו ית' הכבוד שהיה ראוי לו, וע"כ נחשב להם למעל בה', ועל הענין השלישי אמר הכ' "יען מריתם את פי" ר"ל יען כי המרו והחליפו את רצונו ודבר קדשו, וע"כ נענשו ג"כ בעונש משולש הא', כי הוסר הנזר והורם העטרה מעל ראשם, כי מנע אותם ה' מכבוד וחדלו להיות עוד מנהיגי העם לצאת ולבא עוד לפניהם כבראשונה, ולהביאם אל הארץ כמאה"כ "יען לא האמנתם בי לכן לא תביאו את הקהל הזה" וכו', כי כל מנהיג בית ישראל, צריך להיות לנס ולמופת למו בחוזק בטחונו ואמונתו ביכולת ה' וישועתו, כי אם גם עמודי בטחונו ירופפו איך ימצאו הנתונים תחתיו והמונהגים ממנו משען ומשענה לבטוח בה' בכל התלאות אשר תמצאינה אותם? והב' שנגזר עליהם שגם הם בעצמם לא יבואו אל הארץ לקנות שם השלימות והמעלה המוסרית אשר קוו להשיג שם בארץ הקדושה, באופן שנעדר ונחסר מהם האושר המוסרי שהיה ראוי להם להשיגו פה עלי ארץ, אם לא נפלו ברשת החטא הזה, והושב להם בזה גמול מה שחסרו גם הם מהי"ת הכבוד שהיה ראוי להם לתת לו כמאה"כ באהרן "כי לא יבוא אל הארץ," ובמשה, "לא תעבור את הירדן הזה," הג' כי נגזר עליהם למות בלא עתם כמאה"כ "יאסף אהרן אל עמיו", ואל משה אמר "עלה אל הר העברים וכו' ומות בהר אשר אתה עולה שמה" וכמו שאחז"ל "אף משה ואהרן בהכרת מתו" וכל זה לעונש על מרים, כי חטא משפט מות הוא לאיש אשר ימרה את פי ה' ביד נביא, או לנביא עצמו אשר יעבור על דבריו בשם ה' אשר נודעו לו בחזיון נבואתו, וענשם המשולש הזה אשר נודע בכל בית ישראל עם שלש סיבותיו, הסב בעצמו כל שלש התועליות אשר היו משה ואהרן מסבבים אלו שמעו בקול ה' לדבר רק אל הסלע לתת מימיו, כמו שביאר זאת הרב ז"ל במשל נחמד (עיין בפנים הספר) וע"כ לא נענה הי"ת גם לבקשת משה ואהרן לסלוח להם מרים זה, יען כי אלו נשא לפשעם זה, לא הושג התכלית הנרצה מאתו ית', וע"ז רומז גם מאה"כ "המה מי מריבה וכו' ויקדש בם" ר"ל כי ע"י עונש ומיתת משה ואהרן בעבור מי מריבה אלה, נתקדש שם השי"ת כמו שהיה מתקדש אלו שמרו מוצא פיהו להוציא להם מים באותו אופן נסיי אשר צוה אותם.
והוא מאמר סתמי וכחו כח חלקי וכו' ר"ל כי כמו שאם נאמר סתם "בני אדם כותבים" מבלי הזכיר בתחילה מלת כל או קצת לאמר ד"מ "כל בני אדם, או קצת בני אדם כותבים" הכונה ג"כ רק שקצת מהם יכולים לכתוב, כאלו אמרנו בפירוש "קצת בני אדם כותבים" שהוא רק משפט מחייב חלקיי (עיין מזה במלות הגיון שער ב') כן גם מאמר "ויקדש בם," יורה רק שנתקדש בעיני קצתם ר"ל בעיני הזקנים והמשכילים והמבינים בעם, לא בעיני כלם, אשר אף כי עיני שכל להם לא יראו בכל זאת היטב להשיג כל דבר וענין אל נכון, וכ"כ גם המ"נ ח"ב פל"ה כי מאה"כ "ויאמר לעיני ישראל שמש בגבעון דום" שהוא ג"כ מאמר סתמי מורה ג"כ שרק קצתם ולא כולם הרגישו בנס זה כי לפי דעתו שם נתאחרה ביאת השמש רק איזה שעות יותר מהמורגל בשאר הימים, באופן שהיה היום ההוא בגבעון בימי האביב תמים ושלם כגדול שבימי הקיץ, וע"כ לא הרגישו בו כל ישראל ע"ש.
והכוונה וכו' ר"ל כי מלבד מה שאמר הכ' בפרשה ההיא כי בבואם להלחם על אחת מהערים הרחוקות אשר לא מערי שבע האומות מחויבים הם לקרוא לה תחילה לשלום, נמצא בה ג"כ כי נצטוו לחוס גם על כל עץ השדה לבלתי השחיתו ללא הועיל, ומזה ישפוט כל משכיל כי עוד יותר צריכים להשמר בכל עת לבלתי השחית בני אדם, אם לא יאלצם ההכרח לזה, גם נאמר שגם במלחמות ז' העמים ההכרחיות לא תהיה המלחמ' בעצמה הכונ' והתכלית להשחית עם רב, כי אם רק האמצע ההכרחי, למען השיג התכלית המוסרית הנרצית, שלא ילמדו ישראל מכל התועבות אשר עשו העמים האלה כמאה"כ "כי החרם תחרימם וכו' למען אשר לא ילמדו אתכם" וכו' אשר ע"כ אמרו ג"כ חז"ל "עשו תשובה אינם נהרגים," ומכל זאת נראה כי הסכימ' דעת אלהים עליון עם דעת משה האנושית אשר שלח מלאכים אל סיחון תחילה השלים אותו לבל יצטרך לשפוך דם רב,
ודבר גדול דברו וכו' להבין דבריו אלה יותר עיין מה שכ' בביאורי למעלה שער ע"ח על הכ' ומדוע תתנשאו, וכוונתו פה כי באמת בטח משה בקרב לבו בישועת ה', ולא היה ירא כלל את עוג, ורק מעיני העם העלים בטחונו זה, והראה לעיניהם בהפך במעשיו החיצוניים כאלו הוא ירא מפניו, ע"כ אמר לו הי"ת "אל תירא אותו" ר"ל חזק ואמץ גם לעיני כל העם ולא תראה אף בפניהם שום פחד ואימתה מפניו, כי אם היה ירא באמת אותו במצפוני לבו לא היה יכול להצטות שלא יירא' אחרי שהירא' והחרדה מפני הדברים או המקרים המבהילים הן התפעליות נפשיות הבאות לאדם בעל כרחו ככל שאר התפעליות הנפש אשר אין אדם שליט ברוחו לכלוא ולעצור אותן, וע"ז רומז גם המדרש "למי אומרים אל תירא אלא למי שהוא מתיירא" ר"ל שרק למי שיראתו רק מדומית (כאשר יורה על זה פעל מתירא מבנין התפעל כמו מתעשר) יכולים לצות שלא יירא, אבל לא למי שהוא ירא באמת.
והג' וכו' ר"ל כי אורך ימי האדם, ורוב שנים אשר יחיה, ירבו חכמתו ותבונתו ע"י רוב הנסיונות אשר יקנה לעצמו ע"י המקרים הרבים אשר יקרוהו והתלאות אשר תמצאינה אותו ברוב הימים כמו שאמרו בקדושין דף ל"ג שר' יוחנן קם מפני סבי דארמאי אמר "כמה הרפתקי דעדו עלי דהני" ר"ל ועי"ז קנו להם חכמת הנסיון, וע"כ הם ראוים ג"כ שיכובדו מזולתם, ויען כי לדעת חז"ל (נדה דף ס"א ע"א) היה עוג זה מיתר הרפאים שהיו קודם המבול וחי יותר מארבע מאות שנה ככל הנולדים לפני המבול והוא היה הפליט אשר הגיד לאברהם כי נשבה אחיו, ועל ידו ניצל לוט ורכושו, תמך עוג בטחונו שלא יפול ביד משה על שלש יסודות, הא' על זכות מעשה טוב זה שהיה מסובב על ידו, והב' על תקפו וגבורתו הגופנית, והג' על היותו קודם בזמן לכל בני ישראל היוצאים ממצרים, ואף כי לכל הנולדים במדבר, כי מלבד שהזקנה מכובדת מאוד בעיני הי"ת, קנה גם הרבה חכמה ודעת ברוב הימים אשר חי על פני האדמה, וחשב בעבור זאת כי אף שסיחון לא היה יכול לעמוד מפני בני ישראל תגבר ידו בכל זאת עליהם אף שגם להם שלש אלה המעלות, כי הם חזקים בעבור ריבוים כמו שאמר בלעם "מי מנה עפר יעקב" ויש להם זכות מעשיהם ומידותיהם הטובות כמו שאמר עליהם "תמות נפשי מות ישרים" ואהבת הי"ת מורשה להם מאבותיהם מימי קדם כמו שאמר "כי מראש צורים אראנו" והלבישו רעיון זה במליצה יקרה ונכבדה מאוד כדרכם באמרם שאמר עוג ד"מ להורות על כל זה "מחנה ישראל כמה הוה תלתא פרסי אעקר טורא בר תלתא פרסי ואותביה ארישי" והוסיפו עוד לאמר ד"מ "אייתי הקב"ה קמצי (ר"ל חגבים או נמלים) ונקבוה" ר"ל שבכל זאת עמד ה' לימין ישראל אשר בשם תולעת יעקב יקראו ואשר מהם אמר הכ' "הנה שמתיך למורג חרוץ וכו' תדוש הרים ותדוק וכו' ונפל בידם".
ולסוף ראה וכו' ר"ל שאבא שאול בא להורות פה ד"מ ומליצה שבהיותו חופר קברות וקובר מתים נודע לו שרוב בני אדם מתים רק בעבור גודל תאותם הגופנית וחמדתם אל ההון והעושר או אל הכבוד המדומה, כי רבים חללים תפיל התאוה החמרית, ועצומים כל הרוגי חמדת הכבוד והרכוש, בכל הזמנים והמקומות כעין מה שאחז"ל פ"ד דאבות "הקנאה והתאוה והכבוד מוציאין את האדם מן העולם" ואבשלום בן דוד אשר לא היה כמוהו בכל ישראל איש יפה להלל מאוד לעד על כל זה כי בנעוריו ובעצם חמו ירד שאולה כי נהרג באכזריות חימה, יען כי עינו חמדה לה כבוד מלך ושרים עד שמרד בעבור זה באביו ובמלכו (עיין ש"ב י"ח) ומכל זה ראה ולקח מוסר כי כל איש החפץ חיים צריך מאוד להזהר ולהשמר שלא יפול וישקע במצולת התאוה והחמדה, גלגל עינו של אבשלום,
תוכן דברי הרב ז"ל הוא, הנה כבר נודע מדברי המ"נ ח"ב פ ל"ב, (עיין מזה ביאורי למעלה שמות דף ט' ע"ב, ובמדבר דף י"ב ע"א ובשער הקדום,) כי אף בהיות לאיש שלם כל המדות והמעלות הטובות המצטרכות לאדם, אם יהיה ראוי שתחול עליו רוח ה', אינו מוכרח בכל זאת, שתחול עליו הנבואה, כי אם לא ירצה ה' דרכי להמציא לו גם שאר הענינים הצדדיים, ויחסי הזמן והמקום ההכרחיים לזה, תמנע בכל זאת ממנו מתת אלקים זאת, כמו שנראה בברוך בן נריה שאף שיצק מים על ידי ירמיה והלך אחריו, והוכן ע"י זה בלתי ספק בבחינת עצמותו ואיכותו להיות נביא ה' ובכל זאת מנעהו אלקים מכבוד זה, בעבור שחסרו לו הענינים הצדדיים המצטרכים לזה, כי מקרי הזמן והתלאות אשר מצאו אז את ישראל, ושממות הארץ בעון יושביה החשיכו גם אור הנביאים, אשר נבאו כבר מלפנים כמאה"כ, "גם נביאיה לא מצאו חזון מה'" (כי נעצבו אל לבם בעבור פגעי הזמן ואין רוח הנבואה שורה, כי אם מתוך שמחה,) ואף כי שלא היה יכול אז רוח הנבואה לחול מחדש על מי שלא נבא עוד לפנים וכמו כן אמרו גם חז"ל שבכל דור ודור היו חכמים ושלימים אשר בעצמותם היו ראוים שתחול עליהם רוח ה', ורק הדור לא היה ראוי לכך, ר"ל שהענינים והיחסים הצדדיים, ואם כן הדבר, הלוא ימשך בהכרח, כי אם בעבור חסרון הענינים הצדדיים תמנע הנבואה אף ממי שראוי לה בעצמותו, אף כי שתמנע מהאנשים אשר בעצמותם ואיכותם הם חסרי השלמות המצטרכות להשגת שפע הנבואה? וחז"ל הורו ג"כ על ענין זה, באמרם שמרע"ה בקש מהי"ת במאמר "ונפלינו אני ועמך," וכו', שתבדל האומה הישראלית במעלת הנבואה מכל שאר העמים, והודה לו הי"ת, באמרו "גם את הדבר הזה אשר דברת אעשה," יען כי היה גלוי וידוע לפניו שאף שימצאו בהם לפעמים קוסמים וחוזים בכוכבים, בכל זאת לא ימצא בהם איש שיכין עצמו כל כך בקנין המעלות והמדות היקרות, באופן שיהיה ראוי להשגת השלימות היקרה והנכבדה הזאת, (כי מבלעדי זאת הלוא גם שאלת משה גם תשובת השי"ת עליה לעול תחשב בחיק הטוב והמטיב לכל יצוריו, אשר לעולם לא ימנע הטוב ממי שראוי לה?) (עיין למעלה ויקרא דף ל' ע"א) אפס עפ"י הדברים האלה הלא יקשה לנו להבין, איך קראו חז"ל קצת אישי שאר העמים בשם "נביאים" באמרם שהעמיד נביאים לאומות ואמרו, "מה בין נביאי ישראל לנביאי אומות ע"א," אפס על זאת נוכל עוד להשיב ולאמור, כי לא על צד האמת, קראו אותם בשם נביאים, כי אם על דרך ההשאלה קראו כן החוזים בכוכבים המעוננים והמנחשים, והקוסמים אשר בקרבם בעבור שיגידו להם לפעמים קצת ממה שעתיד להיות, כמו שיגידו זאת בשלמות הנביאים האמיתיים לישראל, וע"כ לא קראו ג"כ בשם נביאים סתם, כי אם בשם "נביאי אומות ע"א" ר"ל שרק בהצטרפותם אל העמים אשר הם בקרבם הם נביאים ולא בבחינה אמיתית, כעין מה שנמצא שקראו לשור "מלך בבהמות" ולארי "מלך בחיות" בעבור שהוא הגבור והראש בהן, ולא קראוהו בשם "מלך" סתם כמו שיקרא הראש בבני אדם, ולהורות לנו את ההבדל העצמיי, אשר בין אלה הנביאים המדומים ונביאי ישראל האמיתיים, נתנו שני סימנים, הא' כי הנביא האמיתי הוא שלם בכל מדותיו ומתרחק כפי יכלחו האנושית מהנאות הגוף, ואף כי מפריצת גדר השיווי והראוי בתענוגי חוש המישוש אשר ממנו אמר החוקר, כי חרפה הוא לנו, וע"כ נראה, כי השתדלו נביאי ישראל תמיד להרחיקם מהעריות והניאוף, תחת כי בלעם היותר נכבד בנביאי העמים יעץ עצת זמה לבנות מואב להזנות את בני ישראל, ולמסר מעל בה' על דבר פעור, וכל זה יעיד על רוע תכונת נפשו בענין זה, כי רק איש נבל נבלה יועץ, והב' כי נביאי ישראל האמיתיים היו משתדלים להדמות אל הי"ת להיות רחמנים ומטיבים לכל זולתם, עד שהיה צר להם גם ברעות המגיעות לשאר העמים כמו, שאמר ישעיה ט"ז "מעי למואב ככנור יהמו, וירמיה מ"ח "לבי למואב כחלילים יהמה," וכו', ויחזקאל נשא קינה אל צור תחת כי בלעם אבה לקלל חנם עם ישראל כלו, ולאבד זכרם מעל פני האדמה, אשר מכל זה נראה כי נביאי העמים רק בשיתוף השם יקראו כן, ולא נביאי אמת המה, וע"ז רומזים דחז"ל באמרם "לכך נכתבה פרשת בלעם להודיע למה חלק הקב"ה רוח הקודש מאומות ע"א, הורו בזה כי כל קורא מעשי בלעם ואמרי פיהו, ירא וישפוט מעצמו, כי אין רוח נבואה אמיתית בקרב שאר עמי הארצות אחרי שלא יוכלו להטהר כראוי מחלאת מדותיהם ותכונותיהם הרעות, וע"כ אחז"ל ג"כ כי לא יוכלו להתלונן על ה' ולומר לו "אתה רחקתנו" אחרי שהם בעצמם היו בעוכריהם לרחקה אותם מעל ה' אפס על פי הדברים האלה הלא יקשה עוד יותר להבין מה שאחז"ל על הכתוב "ולא קם וכו' בישראל הוא דלא קם, אבל באומות קם ומנו בלעם" שנראה מזה בהשקפ' ראשונה שדימו מעלתם יחד, אף כי כרחוק טהור מטמא, רחוקים הם זה מזה? ולבאר זאת יקדים הרב ז"ל הקדמה אחת, והיא כי האותות והמופתים שיעשו על ידי הנביאים הם על ב' מינים הא', אם יעשה הנביא במלאכות השי"ת מצד שהוא נביא המושפע ביכולת אלקי, דברים היוצאים מגדר הטבע, אשר יודיעהו הי"ת כבר, בטרם יעשה אותה, כי יהיו ביכלתו לעשותם, באופן שלא יצטרך עוד בזה להסתפק, ועל אופן זה היו כל מעשי מרע"ה, ורק קצת מעשי שאר הנביאים כי כל האותות אשר עשה שלחו השי"ת לעשותן, אפס מין אחר מאותות יש אשר בהם לא ידע הנביא בתחילה. כי יוכל לעשותן, ורק בעבור שהוא צדיק וחסיד, ומתפלל לאלקיו, כי יעשה אות ומופת להצלתו או להצלת זולתו. או לסבב תועלת אחר שומע הי"ת לקול שועתו ברוב הפעמים באופן שיגזור אומר ויקם לו, ועד"ז היו רוב מופת שאר הנביאים כנתינת קולות ומטר בימי קציר חטים ע"י תפלת שמואל, והחיות בן הצרפית ע"י אליה ובן השונמית ע"י אלישע אחרי שקראו בעבור זה אל השי"ת, ובכל אלה היו הנביאים מסופקים בעצמם בתחילה, אם ישמע ה' לקולם ויעשה האות והמופת ההוא המבוקש מהם, או לא, אבל משה היה בזה נעלם על כלם, כי ידע כבר בתחילה כל האותות והמופתים שיעשו לאחרונה על ידו, אחרי שהי"ת בעצמו שלחו לעשותם, ורק על קדימת ידיעתו זאת את אשר יהיה לאחרונה, רומז מאה"כ הנאמר למשה "אשר ידעו ה' פנים אל פנים לכל האותות וכו', (והטעם) אשר שלחו ה' לעשותו" וכו', ר"ל שאחרי שרק בשליחות השי"ת עשה מה שעשה, הלא ימשך מזה בהכרח שידע כבר בתחילה שיעשה על ידו האות או המופת אשר נתן עפ"י ה' משא"כ בשאר הנביאים אשר רק בעבור צדקתם נענה ה' להם לפעמים לעשות נס על ידם, והנה בלעם היה בזה דומה למשה שידע כבר בתחילה מה שיהי' לאחרונ', אבל לא לכבוד ולתהל', כי אם לקלון וחרפה יהיה זה לו, כי הוא ידע רק ע"י שנקר' ה' אליו בחלום הלילה, כי לא יוכל לדבר או לעשות מאומה כרצונו וכחפצו, ורק אשר ישים ה' בפיו לברך את ישראל אותו ישמור לדבר, ואף כי כל ישעו וכל חפצו יהיה להרע לישראל ולקוב אותו לא יוכל כי ה' ישים מתג ורסן לפיו, כמו שהודה בעצמו באמרו "מה אקוב לא קבה אל," ובזה נגרעה ג"כ מעלתו מאוד אף ממעלת היותר קטן בנביאי ישראל אשר גם לו נענה ה' בתפלתו לפעמים לתת לו את שאלתו, יען כי נפשו אותה רק טוב, אבל נפש רשע זה אותה רק רע ע"כ הקדים לו הי"ת הידיע' כבר מתחילה, כי לשוא יעמול לייגע לבצע מזמתו הרעה, כי לא יפיק מאוייו לעולם, ורק בבחינה זאת אחז"ל, כי רק בישראל לא יקום עוד נביא כמשה, (אשר תקדם לו הידיעה הברור' בנבואתו ממה שיהי' לאחרונ',) אבל באומות קם, ומנו בלעם, שנודע לו כבר בתחילה כי לא יוכל לנטות ימין ושמאל ממה שצוהו ה' לעשות ולדבר, ולא היה יכול להסתפק או לקוות כלל כמו שאר נביאי ישראל, שישמע ה' לתפלתו לתת את שאלתו, ולעשות את בקשתו, אחרי שהיא רק תועבה בעיניו, וע"פ כל האמור עד הנה יבואר המדרש שהחל בו הרב ז"ל "לא הניח הקב"ה פתחון פה" וכו', (עיין בפנים הספר,)
ומהמבואר כי עין רעה וכו', ר"ל כי תואר זה איננו פה בבחינ' מוסרית לבד, כי אם יורה גם על חולשה גופנית, המסובבת מרוע עין, כי הקנא' והחמדה, אשר לא תמלא תכהינה ותכלינה עיני בעליהן (תחת כי ההסתפקות בשלו, והשמח' גם במה שיש לאחרים תאיר עין האדם, ותחזק אותו,) וזה הפך מעלת הגבורה הגופנית והמוסרית לכבוש את יצרו, המחויבת לנביא אם תחול עליו רוח ה', ותואר נפש קצרה, יורה שהיה תמיד נבהל להון, אם בעבור שהיה עני וחסר כל, או בעבור שהיה אוהב כסף אשר לא ישבע כסף, וחסרה א"כ לו גם המעלה השניה המצטרכת אל הנביא להיות עשיר שמח בחלקו, ובהיות לו גם רוח גבוהה גאה וגאון, נדע כי חסרה לו גם מעלת החכמה שהיא המעלה השלישית המצטרכת לנביא, כי החכם האמיתי אשר ידע, כי גם אם כחול ירביון מעלות האדם הוא בכל זאת חסר השלמות וכאין וכאפס נחשב הוא נגד ברוחי מעלה השכלים הנבדלים, הלא תקטן מעלתו בעיניו, ויהיה עני ושפל רוח ורק איש בער וסכל, יתגאה על זולתו, גם אם יש לו רק מעלה אחת קטנה גופנית או מוסרית, וזשאחז"ל "סימן לגסות הרוח עניות הדעת",
אשר הפעולות וכו' ר"ל אחרי שכל פעולות אדם נמשכות רק מכוחותיו אשר הוא משתמש בהן לפי איכות ומהות מדותיו, הטובות הן אם רעות, הלוא נמשך, כי מלכי וחכמי ישראל אשר פעלו אך טוב וחסד היו בעלי מדות ותכונות טובות, תחת כי מלכי וחכמי העמים אשר הרעו מעלליהם היו בעלי מדות רעות ופחיתיות רבות.
עתה ראה וכו' ר"ל, ואחרי שדימה הספרי במשלו את בלעם לטבח, אשר הוא רק עבד ומשרת פחות המעלה, אשר יכין ויתקן כל צרכי הסעודה, ויודע בעבור זה גם כל חלקיה הפרטיים איך תוקנו והוכנו ד"מ כל המאכלים, וכמה הוצאות עלו עליה, מה שאין יודע האיש היקר והנכבד אשר הוא רק קרוא לה, מזה נבין, כי גם דבריו הראשונים אשר בהשקפה ראשונה נראים כמהללים ומשבחים מעלת בלעם, הם באמת מורים רק על ההפך, כי מה שאמר "משה לא היה יודע מה מדבר עמו", וכו' הכונה רק, כי בעבור שמשה ראה מראה אלקים אמיתית, ותמונת ה' יביט, לא היה יכול להכיר מהותה ואיכותה, כי מי מבלעדי הי"ת בעצמו יוכל להשיג מהותו על אמתתה? כמו שאמר החכם על ענין זה, "אלו ידעתיו הייתיו," (עיין למעלה במדבר ל"ח ע"א), אבל בלעם שמראה נבואתו היתה גרועה ופחותה בערך מאוד, כמו שדרשו חז"ל על לשון "ויקר," שהוא לשון טומאה היה יכול להשיג אותו הכח שהיה מדבר עמו, ואינו רחוק לחשוב שהיה הוא בעצמו כהוית הכח ההוא, וא"כ אחז"ל גם על התמונה והמראה הזאת אשר לא היתה נכרת אל משה לפי אמתתה לשון "מה מדבר עמו", ולא מי מדבר עמו, כי מלת מי, תאמר רק על עצם העומד בפני עצמו ונכר לרואיו, רק שלא נדע מי ומי הוא, אפס מלת מה, הנקרא בל"א זעכליך תאמר על דבר וענין סתמי אף שאינו עצם נכר, (ואף שבמדרש רבה הגירסא באמת "מי הוא מדבר עמו", שם לא דקדקו בלשונם כראוי כמ"ש הרב לקמן,) המעלה השניה היא, כי משה לא ידע אימתי מדבר עמו, ר"ל שלא היה מהצורך להודיעו תחילה מתי תחל עליו הרוח, למען יכין עצמו לה, כי היה בקדושתו וטהרתו תמיד מוכן ומזומן לה, אבל בלעם שהיה צריך לזה תחילה הכנה יתירה היה יודע אימתי מדבר עמו, ר"ל שהיה מהצורך שתבוא אליו תחילה הערה קדומה למען יכין עצמו לעת אשר ידבר עמו הכח הרוחני ההיא, והמעלה השלישית היא, כי משה היה יכול לעמוד כנוח עליו הרוח, אבל בלעם לא עצר כח לעמוד והיה מוכרח להיות רק נופל וגלוי עינים.
אשר בו הדחנו, וכו', ר"ל כי אם נקח דברי הכ' ולא קם נביא עוד וכו', על פי פשוטן שיורה שלא יקום עוד נביא אשר יעשה כמשה שינויי הטבע הלא יתנגדו לו סיפורי מקראי קדש, כי יושע העמיד השמש וישעיה השיב אותה עשר מעלות אחורנית ואליה החיה בן הצרפית ושאר מעשי נסים ודומיהם? אבל לפי פירוש הרב ז"ל רצה הכ' רק להורות שבזה היה נבדל משה מכל שאר הנביאים שכל האותות והמופתים שעשה היו רק ממין הראשון, שהי"ת הודיעו תחילה שיעשה אותם בשליחותו כמ"ש למעלה אבל שאר הנביאים השיגו הכח הזה לפעול נפלאות אלה רק ע"י תפלתם אל ה' כמא"ה (יושע י) "ולא היה כיום ההוא וכו' לשמוע ה' בקול איש" ומאה"כ (מלכים י"ד) "ויקרא אל ה' ויאמר ה' אלקי תשב נא נפש הילד הזה אל קרבו" ושם מ"ב כ' "ויקרא ישעיה הנביא אל ה' וישב את הצל במעלות" וכו'.
(ג) יען כי הנביא האמיתי יגיד העתידות כנוח עליו רוח ה' ככל אשר יושם בפיו, ע"כ יוכל להשיב לשואלו דבר מבלי אשר יצטרך תחילה להוחיל על זמן ידוע, אפס הקוסמים החוזים בכוכבים, אשר רק מחיבורם יחד או מהתנגדם זה לעמת זה יודיעו לפעמים העתידות, לא בכל עת ימצא בפיהם מענה, כי אם יצטרכו תמיד להתאחר בתשובתם עד הגיע עת חיבור הכוכבים הידועים, הצמיחה העמיד' והשקיע' שלהם, וזשאחז"ל משלוחי בלק אל בלעם, "קסם זה לקחו בידם" ר"ל אות וסימן זה היה להם לדעת על ידו מהות נבואת בלעם, "אם יבא עמנו מיד יש בו ממש ואם לא אין בו תועלת."
(ד) תוכן דעתו הוא שחטא בלעם היה שהעיז פניו לשאול את פי ה' אם ילך לקוב את ישראל, אחרי שידע כבר כי נאהבים ונעימים הם לו עד מאד, עד שהרבה להיטיב ולהגדיל חסדיו עמהם מאז הוציאם ממצרים באותות ובמופתים עד היום ההוא, והנה זה דומה למי שיאמר לרעהו אלך ואשאל את פי החכם המורה צדק לזולתו אם יתן לי הרשיום לעבוד אלהים אחרים, לארוב לדם או לעשות שאר מעשי תועבות אשר לא יסתפק בהם איש כי הם רעות גדולות ועצומות, הלא לעון ומרי גדול וחילול כבוד החכם ההוא יחשב לאיש אשר יעיז לאמר ככה? וביותר גדלה רעת בלעם בדברו לפני הי"ת מבני ישראל בלשון חרפה ובזיון "הנה העם היוצא ממצרים" וכו' כאלו לא הכירם מעולם מה העם הזה ומה הגוי הזה, ומה גדלה מעלתם אחרי אשר לקחם ה' לו לעם, ואף שכל אלה הם דברי בלק בכל זאת נראה כי גם לו מתקו דברי בוז וחרפה אלה אשר אף בפי בלק מלך מואב הקרוב לישראל וידע כל קורותם היו לזרא, וכמדקרות חרב, ואף כי בפיו אשר התפאר לאמר כי הוא "גלוי עינים ויודע דעת עליון" והיה לו לדעת ביותר כי ארבע המעלות והיתרונות אשר נזכרו בבריאת האדם, הם לישראל למנה ביתר שאת על כל זולתם מבני אדם, הא' שבמקום אשר בבריאת שאר בע"ח נאמר רק דרך כלל "תוצא הארץ נפש חיה" ולא דרך פרט ד"מ "תוצא הארץ סוס, חמור, גמל" ודומיהם, הוזכר בבריאת האדם שמו הפרטי כמו שאה"כ "נעשה אדם" וכו', הב' כי במקום שבריאת שאר הדברי' נצטוה ונתיחס' רק אל הארץ או אל המים, כמו שאה"כ "תדשא הארץ, תוצא הארץ, ישרצו המים" יחס הכ' בריאת האדם לבדו אל הי"ת בעצמו כמאה"כ "נעשה אדם" וכו', הג' כי בריאת האדם ספר הכ' באופן שנראה ממנו שנעשתה בלקיחת עצה והמלכה תחילה, כמשפט המלך לעשות דבר גדול ויקר הערך רק אחרי שנתיעץ עליו תחילה עם שריו ועבדיו, והד' כי נתנו לו המעלות השכליות והרוחניות הנכבדות מכל כשרונות שאר הנמצאים, אשר על כן הוא גם מושל בכלן כאשר יורה עליו מאה"כ "בצלמנו כדמותנו וירדו בדגת הים" וכו' ועל היות כל ארבעת יתרונות האדם האלה מיוחסות ביחוד אל האומה הישראלית אחז"ל "אתם קרוים אדם" וכו' ובכל זאת העיז בלעם לשלול מהם כל ארבע המעלות, כי באמרו "הנה העם" וכו' הראה לכל כי לא היו חשובים ונכבדים אצלו בבחינת אישיהם הפרטיים עד שיהיו ראוים להקרא בשמם המיוחד להם "יעקב וישראל," כי אם רק בבחינת קיבוצם יחד לגוי אחד כשאר העמים, ובאמרו "היוצא ממצרים" הראה כי לא רצה להודות שהי"ת הוציאם באותות ובמופתים, בעבור כי יקרו בעיניו נכבדו מאוד, ובאמרו "ויכס את עין הארץ" שלל מהם הסדר והתיקון הראוי, לאומה אשר עיני ה' עליה תמיד להשגיח עליה בהשגחה פרטית ולתקון כל עניניה עפ"י עצת חכמתו העליונ', ובאמרו "לכה קבה לי אותו" הורה כי חושב הוא להכניעם בקללת חנם תחת יד זולתם כעבדים תחת יד אדוניהם, או לאבד זכרם מעל פני האדמה, עד שיתערבו בגוים ושמם לא יזכר עוד כעם יקר ונכבד, תחת כי הי"ת נתנם עליון, על כל גויי הארץ בתתו להם תורה ומצות המיקרים ומנשאים אותם בבחינה מוסרית על כל יושבי תבל, ובסוף הוכרח על פי הי"ת להודות בעצמו בכל ד' מעלותיהם אלה המיוחדות להם כמו שהולך הרב ז"ל ומבאר.
שהחוטא וכו', ר"ל שהחוטא העושה מעשה רע בעבור שלא ידע כללי המוסר וחוקי הצדק והמישרים, ד"מ המכה את אביו בעבור שלא ידע שזה עון ופעולה רעה, הוא חוטא ואשם מאוד, עד שגדל עוונו מנשוא, כי מדוע יהיה ככה איש בער וכסיל אשר לא ידע גם חק המוסרי הזה הטבעיי לכל אדם, כי חובת הבן לכבד אבותיו, ואף כי שלא לחרפם או להכותם, אפס החוטא בעבור שחסרה לו רק הידיעה החלקית והפרטית, שלא ידע ד"מ שהמוכה הזה הוא אביו, אף שידע בכלל כי כל בן צריך לכבד אביו, הוא שוגג שנתן לכפרה, כי מה לעשות אם כהו עיניו מראות ד"מ שזה העומד לפניו הוא אביו, או בעבור סיבה אחרת שעזב את אביו מנעוריו ואח"כ שב לעירו ולא הכירו עוד, וכעין זה אמרו חז"ל "שגגת תלמיד עולה זדון" ולענין גלות סובר רבא (במכות דף ז' ע"ב) ג"כ דאומר מותר קרוב למזיד הוא, והנה הנביאים אשר להם נגלו לפעמים מלאכי אלהים תחשב להם גם מניעת השגת המלאך העומד לנגדם כהעלם ידיעת הכללים, ולחטא גדול יחשב להם וזש"א "חטאתי כי לא ידעתי" וכו'.
וגם הטעם וכו', עיין למעלה שער כ"א כי שם כ' הרב ז"ל כי האדם השלם המנהיג בשכלו כל נטיותיו החמריות ותשוקותיו הגופניות באופן שגופו וחמרו נכנע תמיד אל שכלו ונוטה שכמו לסבול עולו נדמה לאדם הרוכב על החמור, יען כי מטבע החמור לשאת בשובה ונחת את המשא אשר ישים עליו אדוניו כמאה"כ "יששכר חמור גרם וכו' ויט שכמו לסבול" וכו' (בראשית מ״ט:ט״ו) ע"כ נאמר באברהם "ויחבוש את חמורו," ואחז"ל על זה (ב"ר פ' נ"ה) "ולא היו לו כמה עבדים?" (ר"ל לעשות פעולת החבישה הזאת בבחינה הגשמית) "אלא אהבה מקלקלת השורה" ר"ל שרצה הכ' בזה להורות שמאהבתו לעשות רצון קונו חבש לא לבד בעצמו את חמורו, כי אם גם כבש את רחמיו ונטית גופו החמרית והכניעם אל שכלו הרוצה לקיים מצות בוראו לשחוט את בנו, וכן כאשר הוליך משה במצות הי"ת את אשתו ואת בניו אל מקום הגלות למצרים נאמר ג"כ "וירכיבם על החמור," ובמלך המשיח אשר יהיה היותר שלם מכל בני אדם נאמר ג"כ "עני ורוכב על החמור (זכריה ט׳:ט׳) אבל הרשעים הנמשכים תמיד רק אחרי תשוקותיהם הגופניות, דומים כאלו החמור רוכב עליהם, ר"ל שחלקם החמרי גובר על שכלם ותבונתם ומה שנאמר פה בבלעם שהיה רוכב על אתונו רומז גם שהוא בעצמו היה במדרגת חמור הנשוא מהאתון, ר"ל שהיה כעבד נמכר לתשוקתו החמרית, המשתדל תמיד למלאות רק הנאות הגופנית, ולא ירפה ממנה, עד אשר נכשל ונחלש כח גופני שלו.
ובמדרש הן עם וכו', הנה ידוע כי מספר עשרה הוא מספר שלם, כי בו יושלם מספר האחדים, ויחל מספר העשירות, מלבד שהוא גם מספר קדוש בעבור העשר ספירות, ועשר מחלקות המלאכים, (עיין רמב"ם פ"ב מה' יסודי התורה) וכן הוא מספר מאה, כי בו יושלם מספר העשיריות, והוא עשר פעמים עשר והנה כל ב' מספרים מא' עד ט' מתאחדים יחדיו למספר שלם עשרה, מלבד הה"א שאין לה זיווג כזה, וכן מי' עד צ' מתאחדים כל ב' מספרים יחד למספר שלם מאה, מלבד הנו"ן, ע"כ אמרו חז"ל שהכ' "הן עם" וכו' רומז על זה, ר"ל כי עם בני ישראל דומים לאותיות הן בעבור שהם תמיד לבדם אינם מתאחדים עם זולתם.
או שההבטה המפוזרת וכו' הנה ידוע כי הזכוכית המלוטשת באופן אשר פניה בולטים בתוך מסבבת שקרני האור אשר יפעלו עליו יקובצו יחד מעבר השני שלו באמצעותו בנקודת התוך הנקראת ברעננפונקט, בעבור שיגדלו שמה חום ניצוצי אור המקובצים שמה יחד כל כך עד שישרף הדבר הנוגע בו, וזכוכית כזאת נקראת בל"א ברעננגלאז, וכאשר תלוטש באופן שפניה משוקעים אל תוכה, הוא בהפך כי קרני האור מקובצים על פניה בתוך, ומסבבים עי"ז חום גדול באופן שישרף הדבר העומד נכח אל מול נקודת התוך ההיא, וזכוכית כזאת תקרא בשם ברעננשפיעגעל, וכל זה נוסד בטבע, כי כל עוד ירחיב גבול פעולת כח מה כן יוחלש פעולתו, ובהפך כאשר יקטן גבול פעולתו, כן יגדל גם תקפה וגבורתה, ומעתה יאמר הרב ז"ל כי בלק חשב שאם יוכל בלעם לקוב את ישראל צריך להביט גם עליהם בעינו הרעה ע"כ אמר שלא יראה אותם מהר גבוה, באופן שיביט משם כולם כאחד, ותוחלש עי"ז גם פעולת הבטתו הרעה, כי אם יעלה עמו אל במות בעל אשר משם רק אפס קצהו יוכל לראות, ולא תהיה הבטתו הרעה כל כך מפוזרת שם, כי אם מקובצת רק על קצה העם ועי"ז תתחזק ג"כ שם פעולת הבטתו הרעה, וזשא"הכ, "וירא משם קצה העם" וכאשר ראה כי המקום ההוא אינו מסוגל היטב לפעולת הקללה לקחו אל שדה צופים המסוגלת לפי דעתו לזה יותר, ואף שמשם יוכל לראות כל העם כלו כאחד, בכל זאת בקש ממנו שהוא יצמצם כח הבטתו רק על קצה העם ולא אל כולו, כאשר יעשו המורים בחצים שמצמצמים ראייתם להביט רק אל המטרה המכוונת וזה שאמר "אל מקום אחר אשר תראנו משם" (ר"ל אף שמשם תוכל לראות כולו [אשר ע"כ נקרא גם בשם שדה צופים] בכל זאת השתדל נא בעצמך כי) "אפס קצהו תראה וכלו לא תראה",
ובקצת מופשטים כאלה יכוונו האושר כמו ההדר וכו' כצ"ל, ר"ל שאף שיפי מראה הגוף והדרו, ובנים נאים ויפים הם רק דברים וקנינים חיצוניים לאדם, בכל זאת לחלקי אשרו עלי ארץ יחשבו אחרי כי איש מכוער או מולך ערירי ויחידי, לא בשם מאושר גמור יוכל להקרא כמו שמנו גם חז"ל הנוי בכלל מעלות רבי ובניו, וע"כ הלל הכ' פה כל יוצאי ירך יעקב האנשים שהם יפים ומהודרים כארזים, כמו ששבח גם (תהילים צ״ב:י״ג) את הצדיק במאמר "כארז בלבנון ישגה".
אמר כי המלך וכו' ר"ל כי דוד בעבור כי גם בניו וזרעו אחריו נועדו להיות מלכים על ישראל לעולם נקרא פה בשם מלך סתם כי הוא לבדו המלך האמיתי אשר משחו ה' על ישראל, תחת כי כסא שאול אשר היה המלך הראשון וכסא שאר מלכי ישראל מירבעם עד הושע בן אלה מגר לארץ ולא מלכו בניהם אחריהם, ויען כי תחלת מלכות דוד והרמתו לגדולה זאת נסובה רק בעבור שלא שמע שאול בקול ה' במלחמת עמלק, ויחמול על אגג ועל מיטב הצאן והבקר, (עיין ש"א ט"ז) אמר הכ' פה להורות אל זה "וירום מאגג מלכו," ר"ל כי המם פה יורה עלי הסיבה, ור"ל מלכו ר"ל דוד ירום ונשא רק ע"י אגג ובעבורו, ואח"כ יאמר הרב ז"ל כי שם דוד נרמז בשם אגג כי כאשר נרצה לעשות מכל אחד ואחד מאותיות אגג מספר שבע [שהוא ג"כ מספר חביב כמאחז"ל בפסיקתא שהובאה בילקוט רמז רע"ז כל השביעיים חביבים, למעלה הרקיע השביעי, וכו' בארצות התבל שנאמר "והוא ישפוט תבל בצדק" בדורות חנוך, באבות משה, בבנים (ר"ל בבני ישי) דוד, במלכים (ר"ל במלכי יהודה) אסא, בשמיטות השביעית שאחריו היובל, בשנים השביעית, בימים השביעי (שהיא שבת) בחדשים השביעי (ר"ל חודש תשרי) שבו רוב המועדים ע"ש,] צריכים אנו להוסיף עליהם אותיות "דוד" כי בחיבור אות ואו מדוד עם א' מאגג יעלה מספר שבע, וכן בחיבור ד' הראשון והאחרון עם כל ג' וג' ממלת אגג יעלה תמיד מספר שבע, וסימן לדבר נקודת הקוביא אשר בכל ששה צדדיו, אשר ע"י חיבור נקודות ב' צדדיו יעלה תמיד מספר שבע כי מחיבור הצד שיש בו נקודה אחת עם הצד שיש בו ששה נקודות, יעלה מספר שבע כמו מחיבור הצד שיש בו ב' נקודות עם צד החמשה, וצד השלש נקודות עם צד הד',
והוא היתה כונת חז"ל וכו', ר"ל כי חז"ל רצו להורות במאמר זה כי התכלית הנכבדה להורות את ישראל ולהשריש בקרבם האמונה האמיתית השיג מרע"ה בשלימות רק ע"י ג' הספרים אשר כתב להם כי על ידי ספרו התורה אשר שם לפניהם על פי ה' הורה אותם חוקי הצדק והמישרים אשר ייעשה אותם האדם וחי בהם חיים מאושרים פה עלי ארץ, ובארצות החיים הנצחיים, אפס אחרי שהנסיון יורה לפעמים בהשקפה ראשונה ההפך מזה, כי יש צדיק אובד בצדקו, ורשע שהוא שלו ושאנן ברעתו, ומיראתו פן בראותם זאת יעזבו גם המה ארחות הצדק והמישרים, כתב להם ספר איוב הכולל ויכוח כזה, אשר מסוף דבריו הכל נשמע כי כל אשר יעשה ה' הוא באמת צדק ומישרים, אך מי זה בא בסודו לדעת ולהבין היטב כל הנעשה בארץ, כל עוד הוא מתהלך עלי ארץ עוטה מעיל הגוף ומעטה הגויה? ולהחזיקם יותר באמונתם בה' ובאהבת הטוב והמישרים כ' להם גם פרשת בלעם אשר בו הוכרח גם אויב ומתנקם זה להודות במעלות ואושר ישראל מקבלי התורה האמיתית, ומחזיקים בה, במאמר "לא הביט און ביעקב" וכו' ובמאמר "תמות נפשי מות ישרים" וכו' ועוד במאמרים אחרים כאלה.
וכבר נתפרסם וכו', כוונתו, כי כמו שיש לגפן ג' מיני פירות, הא', בוסר, הב', הענבים המבושלים, והג' היין היוצא מהם, באופן שברכותיהם שונות, כי על הבוסר מברכים בפה"א, ועל הענבים בפה"ע, ועל היין בורא פרי הגפן, ויחס הבוסר אל הענבים כיחס הדומם פחות המדרגה אל הצומח, והיין הקובע ברכה לעצמו משובח ומהולל מכל שאר הצמחים, כן יש גם באדם ג' כוחות נפשיות הצומחת, החיונית והמשכלת אשר בעבורה לבדו נקרא בשם "אדם" הנבחר מכל בע"ח, וע"כ דמה הכ' פה את בני ישראל אשר ביחוד נקראים בשם "אדם" אל הגפן.
כי מהראוי שיתבונן וכו' ר"ל כי ארבע מעלות נפשיות תיוחסנה לאומה הישראלית כל עוד היא דבקה בה', ושומרת חקיו ומשפטיו האחת, כי היא גוברת אז בעזר הי"ת על כל העמים להיות עליון על כל גויי הארץ, והב' כי אז כל מעשיה נאותים ומתוקנים כראוי, עד שתהולל בעבור זה בפי כל, ועל פני כל תכבד, והג' כי בלכת אנשיה בדרכי התורה השומרת אותם תמיד מפרוץ גדר השיווי והראוי בכל הנאות גופניות, ישארו תמיד גם בריאים ונשמרים מכל חולי ומדוה אשר לרוב רק בעקב פריצת גבול הראוי במאכל ובמשתה ובשאר תשוקות המותרות יבואו לאדם, ועי"ז יהיו תמיד בני האומה הזאת לרוב גם יפה תואר ויפה מראה, אחרי כי החלאים החיצונים והתשוקות החמריות הסוערות ומתרגשות בקרב איש ולב עמוק הם לרוב הסיבה, כי חשך משחור תואר ומראה פניו החיצונים, והד' כי אז שכינת כבוד הי"ת דבקה בהם, והם כלם עם קדוש לאלהים, ועל כל אלה ארבעה רומז מאה"כ (דברים כ״ו:י״ט) "ולתתך עליון וכו', לתהלה ולשם, ולתפארת, ולהיותך עם קדוש" וכו' והנה האזור הוא אות וסימן לכל אלה הארבעה מעלות, כי כפי הנודע בגדי בני קדם הם ארוכים ורחבים מאוד ובעבור זה הם מונעים אותם מעשות מעשיהם כראוי ואף כי ללחום מלחמתם, אם לא יחגרו מתניהם באזור, וע"כ יורה גם פעולת חגירת האזור על הגבורה וההכנעה לפעול גדולות כמאה"כ "אזר נא כגבר חלציך" גם רק ע"י חגירת האזור יהיו בגדי אדם (הרומזים גם על מידותיו ותכונותיו הנפשיות כמ"ש למעלה ויקרא דף ס"ד ע"ז) מסודרים ומתוקנים ויפים כראוי לכבוד ולתפארת והאדם בעצמו הוא על ידו נאה והדור בלבושו כמו שנראה בבגדי כהונה "וחגרת אותם אבנט" (שמות כ״ט:ט׳) ובדוד שהיה חגור אפוד בד, והם ג"כ רק על ידו קשורים ואחוזים ודבוקים היטב בגופו, וע"כ יהיה האזור אות וסימן לא לבד על הגבורה והעוז, כי אם גם על הסדר הראוי, הנוי והיופי, והדיבוק והקישור ולמען הראות לבני ישראל כי כל ארבע המעלות הנפשיות הנכבדות האלה תאבדנה מבעליהן אם לא ישמרו אותן בשמירה מעולה, או שיחדלו מהשתמש בהם, כי כפי הנודע יוחלש כל כח נפשיי גם ע"י מניעת והעדר השימוש בו, (כמ"ש למעלה במדבר דף מ"ב ע"ב) נצטוה ירמיה לקנות אזור פשתים ולשומו על מתניו, ואף שילוכלך שם ע"י הזיעה לא יביאהו במים לכבסו (מה שרומז כי יחדל ממנו השמירה הראויה והמצטרכת לו) ואח"כ יטמנהו בנקוק הסלע על שפת נהר פרת ימים רבים, מה שיורה על מניעת ההשתמשות בו, וכאשר נשחת האזור עי"ז עד אשר לא הצליח עוד לכל, הודיע להם בזאת כי גם כל מעלותיהם הראשונות אבדו מהם בעבור מניעתם לשמור אותן כראוי, ולהשתמש בהם תמיד, כי הלכו אחרי ההבל ויהבלו לזנות אחרי אלהי נכר ולעזוב עי"ז חוקי התורה הצדק והמישרים באופן שהם עתה בתכלית ההפסד וההשחתה כאזור הזה הנשחת אשר לא יצלח עוד לכל, ובעבור היות האזור סימן כל המעלות היקרות והנכבדות, נאמר לא לבד מאליהו הנביא ע"ה (מלכים ב א׳:ח׳) ואזור עור אזור במתניו, כי אם גם להורות שבאחרית הימים תשובנה כל המעלות האלה עוד לישראל ואף כי למלכם המשיח אשר הוא הראש לכלם אה"כ (ישעיהו י״א:ה׳) ממנו ונחה עליו רוח ה' וכו' והיה צדק אזור מתניו והאמונה אזור חלציו," כי ענין האזור ומה שיורה עליו ישוב לאיתנו הראשון, ולא יפסד עוד לעולם.
וסוף דבר שכונה וכו' ר"ל שע"כ האריכה התורה בסיפור המכס אשר נתנו מהשלל לה' לאות הכרת תודתם לו (אשר בהיותו אחד מני אלף לאלעזר הכהן וא' מחמישים ללוים יודע ממנו על נקלה גם מכסת כל השלל הרב המלקוח אשר בזזו עם הצבא) למען ישאר עי"ז הרושם תמיד בקרבם מנצחונם הגדול הזה, כי במתי מעט נצחו חמשה מלכים והמון עמים רבים אשר אתם, רק בעזר אלהי ובאופן נסיי. בעבור היותם אנשים שלימים החפצים רק בקרבת אלהים ושומרים משמרת תורתו, באופן שמכל אחד מהם לא נחסרה ולא נפקדה מעלתו האישית, וזש"א ג"כ אח"כ "עבדיך נשאו" וכו' ר"ל בראותנו כי רק מתי מספר אנחנו ובכל זאת נצחנו עם רב כזה, אין זאת כי אם בעבור שלא נפקד ממנו איש, ר"ל שכל אחד ממנו נשאר במעלתו ושלימותו האישיות.
שהכונה אמת וכו' ר"ל כי בשם "אמת" יכונה רק הרעיון והדיבור אשר יסכים עם המציאות שחוצה לנו, אבל אם לא יסכימו עמם הן שקר, ד"מ כאשר נחשב או נאמר שב' פעמים ב' הוא ד', יהיה הרעיון או הדיבור הזה אמת, אבל אם נחשוב או נאמר שהוא ג' או ה' יהיה שקר, והנה אם יבקש איש שיתנו לו דבר מה שיחשוב ממנו שהוא ראוי לו, כמו שהיה הענין פה בבנות צלפחד שבקשו שיותן להם נחלת אביהם נוכל רק אז לאמר שדבריו כנים ואמיתיים, אם הם מסכימים עם הדין והמשפט הקדום כבר, ואחרי כי משפט הירושה לא היה נודע עוד לבני ישראל ובכל זאת אמר הי"ת "כן בנות צלפחד דוברות" הוצרך רש"י ז"ל לפרש "כך כתובה לפני במרום", ר"ל שדברי משפטן אמתיים, יען כי מסכימים הם עם חוקי הצדק והמשפט החקוקים כבר ממני עפ"י חכמתי העליונה במרום אפס בקשת בני יוסף (במדבר ל״ו:י׳) שתהיינה בנות צלפחד לנשים רק לבני שבטן, אינו מסכים עם הדין הקדום, אחרי שלא נודע דין כזה, גם אינו מסכים עם משפט החכמה העליונה, אחרי שנראה כי רק לפי שעה נתחדשה הלכה זאת, אבל לדורות הותר לבת יורשת נחלה להנשא לכל מי שתרצה (עיין מס' תענית דף ל"א ע"ב) ולדעת ר"י אמר שמואל (ב"ב דף ק"נ) הותרה זאת גם לבנות צלפחד, ורק עצה טובה השיאן הכתוב (עיין שם) ע"כ לא היה יכול רש"י לפרש גם שם "כך כתובה לפני וכו'" ומאה"כ "כן בני יוסף דוברים" מוסב רק על מאמרם שאם יתוסף נחלות בנות צלפחד משבט מנשה על נחלת שבט אחר תהיה נחלת השבט ההוא יותר גדולה, כי דבר זה אמת ומסכים עם המציאות כי הוא א' מהמושכלות הראשונות אשר לא יסתפק בהן כל בן דעת, שאם ב' דברים ד"מ א' וב' שוים בתחילה בכמותם ואח"כ ניתוסף על א סך ידוע שיהיה א גדול מב' באותו סך שניתוסף עליו אח"כ.
ואמר אלהי הרוחות וכו', ר"ל הי"ת אשר נתן לכל בע"ח השונים במיניהם רוח חיים אשר לו הכשרון להנהיג פעולות כלהאיברים באופן שיתאימו ויסכימו כלם להשגת התכלית הכללית שהיא קיום כל הגוף והוא המעורר והמסבב אותו להביא טרף ומזון אל קרבו, והמיץ והליחיות אשר יולדו ממנו הוא מחלק כראוי לכל אבר ואבר די מחסורו אשר יחסר לו, ואת המותר והנפסד ממנו יוציאו לחוץ, ובאופן זה הוא מקרב אל הגוף רק את המועיל, ומרחיק את הנזק ממנו, אשר בעבור זה יקרא השי"ת גם בשם "אלהי הרוחות לכל בשר" הוא יפקוד גם כן בחכמתו הגדולה הזאת, איש על העדה אשר יהיה לו היתרון והכשר דעת להוציאם להביאם אשר ישתדל להמציא להם תמיד אך טוב וחסד וכרועה אשר עדרו ינהל בשובה ונחת ינהיג את העם כלו להעמיד שלומם ואשרם הזמני והמוסרי כל הימים, למען ישיגו על ידו בחברתם האנושית התכלית הנרצה אל הי"ת,
תוכן דעת הרב ז"ל הוא, כי מציאות וקיום כל הדברים למקטנם ועד גדולם מסובבים ותלוים הם, מחיבור ענינים רבים ומקיום השלום והאחדות בינותם, ובהעדר שני אלה: ר"ל כאשר יתפרדו או שלא יסכימו ויתאימו עוד יחד. יכלו ויסופו כרגע. כי גם החומר הראשון אשר לדעת הקדמונים בראו ה' בתחיל' מן האין המוחלט וממנו נתהוו אח"כ על פיו כל הברואים התחתונים כלם, עיין בראשית י"ט ע"ב) הי' ג"כ מדי צאתו לאור ההויה מחובר ממציאות וההעדר. (ר"ל הכח והכשרון לקבל צורות שונות בזו אחר זו, כי הוא נקרא בפי הרב ז"ל בשם "העדר) אשר ע"כ קראו הנביא בשם "יעף" יען כי מדי יצא אל הפועל הי' משתוקק לקבל צורות שונות. כאיש יעף אשר נפשו תערוג אל אפיקי מים. וממנו אה"כ לדעת הרב ז"ל "נותן ליעף כח", (עיין מזה בראשית כ"א ע"ב, ובביאורי שם עוד טעם אחר לקריאתו זאת) והיסוד הפשוט [כן נקרא לדעת הקדמונים (עיין רמב"ם סוף פ"ג מה' יסודי התורה שקראו בשם גולם) היסוד אשר ממנו נתהוו אח"כ לדעתם הארבע היסודות] הוא מחובר מחומר וצורה, כי חלק העליון ממנו קבל צורת האש, וחלק שאחריו צורת האויר, והשלישי צורת המים והרביעי צורת העפר (עיין רמב"ם שם,) וכל המינים השונים שנתהוו מהם דומם. צומח. חי. מדבר. הם מורכבים מחלקים שונים, אשר רק כל עוד יתחברו ויתאחדו ויחדיו יהי' מציאות לעצם שהורכב מהם, אבל בסור האחדות והשלום מביניהם יעלה בתהו ויאבד, אשר ע"כ בצדק אמרו המחקרים שכל הויה הוא חיבור וקיבוץ, וההפסד הוא פירוד ופירוק [ומה שכ' הרב ז"ל "שכבר גזרו קצת" וכו' רומז על הנמשכים אחר דעת עפיקור אשר הכחיש באמונת חידוש כל ברואי תבל עפ"י רצון הי"ת, וחשב רק כי לפני הבריא' היו משוטטים באויר העולם עצמים קטנים פשוטים, אשר לא יוכלו להחלק עוד, לאין מספר ורק עפ"י מקרה והזדמנות נתחברו יחד, והיו לברואים שונים, וכאשר יתפרדו עפ"י מקרה באחרית הימים ישובו עוד הברואים כולם לאין, והיו כלא היו וע"ז אומר הרב ז"ל "שלא צדקו במהות העצמים ההם" מלבד מה שסתרו הפילוסופים האמיתיים כבר דעה נפסד' זאת, גם במה שאמרו, כי כמו שלא יוכל איש משכיל לחשוב שכאשר ישפך דרך מקרה דיו או שאר סמנים על הנייר ירשמו בו ציורים שונים נאים ויפים, כן לא יוכל גם להעלות על דעתנו שרק ע"י חיבור וקיבוץ אלה, דרך מקרה נתהוו הברואים השונים למיניהם הנאים והמהודרים מאוד ומתוקנים כולם כראוי להשגת תכליתם ותעודתם עלי ארץ, (ועיין מזה גם בדברי הרב ז"ל בשער א' ובביאורי דף ח' ע"א שם) ועל כל האמור עד הנה רומז גם הכ' יווצר אור" וכו', כי בשם "אור" יכונה המציאות כאשר יצאה בתחיל' מהאין אל היש, והעדר הצורה אשר הי' עוד אחוז בו נקרא בשם חושך. ולהורות כי הוית כל הברואים השונים למיניהם הית' אח"כ. ע"י שחבר הי"ת חלקי היסודות יחד, וסבב ג"כ שיסכימו ויתאימו יחדיו, באופן שיעשה שלום ביניהם, אמר "עושה שלום" ועל מה שהטביע בכל אישי ברואי עולם התחתון שיתפרדו חלקיהם כבוא עתם, ויפסדו באופן שרק מיניהם קיימים תמיד אבל אישיהם יבלו אמה"כ "ובורא רע" וחז"ל קראו את הי"ת המעמיד עולמו ע"י השלום והאחדות הזאת אשר ישכן תמיד בין כל חלקיו, בשם "מלך שהשלום שלו" אפס אם כן הדבר בכל הנמצאים עלי תבל שהשלום והאחדות מצטרכים לקיומם ואף כי במין האדם שהוא הנבחר מכולם, כי מלבד שחלקי כל אדם פרטיי הגופניים, צריכים להיות מסכימים ומתאחדים יחד, אם יוכל לעמוד ולהתקיים עלי ארץ וגם נפשו המשכלת צריכה להיות מסכמת עם שאר צורות השכל אשר ממקור מחצבתם חצבה גם היא, ואליהם תשוב עוד אחרי הפרדה מהגוף להיות צרורה עמהם בצרור החיים הנצחיים הנה גם כל קיבוץ בני אדם יחד בחברה האנושית לא יתכן מבלעדי ההסכמה וההתאחדות בינותם, אשר ע"כ הוצרכו ג"כ להיות בכל מדינה ומדינה חוקים ומשפטים אשר על ידם יתקיים השלום והאחוה בין כל בני החברה יחד, ואף כי באומה הישראלית העם הנבחר הזה שלא יושג האושר המוסרי המכוון והנרצה מקיבוצם יחד, בהעדר השלום והאחוה ביניהם (עיין מכל זה בביאורי במדבר כ' תוכן שער ע"ד), גם כאשר נעזוב ברעיונינו את ארצנו ומקום שבתנו עלי אדמה, ונשא עינינו השמימה. נראה ג"כ בעין שכלנו כי השלום הכרחי לקיום כל צבא מרום במרום כי לא לבד חוברו בכל אחד כמה ענינים ד"מ חמרו (שאינו מיסודות ברואי מטה, כי אם מטבע אחר אשר ע"כ קראוהו הקדמונים בשם גשם חמישי להבדילו מד' היסודות,) ותבניתו הכדוריית, ונפשו ושכלו (לדעת הקדמונים החושבים שיש להם נפש משכלת או התשוקה וההתאותות הטבעית לדעת הרב ז"ל להתנועע רק על אופן ידוע. עיין מזה ביאורי למעלה תחלת שער ב') ובין כל אלה הענינים יש יחס והסכמה ראויה, באופן שאלו ישוער שתבטל ההסכמה הזאת שביניהם תבטל גם מציאותם על אופן שהם עתה, וע"כ נוכל לומר גם על ענין זה מאה"כ "שלח ידיו בשלומיו" וכו' ר"ל לו ישלח הי"ת ידיו לבטל השלום בין הענינים האלה השלמים יחד בנבראים השמימים הלוא אז יחולל גם בריתו אשר הקים עם חקי מציאות השמים והארץ ביום הבראם וא"כ הדבר בכל אחד ואחד מכוכבי השמים וכסיליהם האלה בבחינת עצמותו לבד. ואף כי שיתחייב להיות יחס והסכמה בין כל ברואי מרום אלה השונים יחד. אחרי שעל פי מצות בוראם הם גבוהים קצתם איש על רעהו, וקצתם מתנועעים כמעט זה בגבול רעהו וכולם פועלים זה על זה עפ"י כח המושך שלהם, (עיין מכל זה ביאורי לשער, ב' ובמבוא לשער ל"א), כמו שנמצא גם בדחז"ל, כי להורות שהשם יתברך שם חוק וברית לא יעבור לשמש ולירח. שיהיה כל הימים יחס והצטרפות אחת ביניהם, באופן שיהיה הירח גוף עכור בעצמותו ומואר תמיד רק מקרני השמש אשר יפלו עליו. אשר בעבור זה מחויב ג"כ שכל עוד ישאר היחס וההסכמה הזאת ביניהם צריך שיהיה החלק המואר מהירח תמיד לצד השמש, והחלק הבלתי מואר ממנו תמיד לצד אחד שכנגדו אמרו ד"מ "שמעולם לא ראתה חמה פגימתה של לבנה," מפני דרכי שלום. (עיין מזה ביאורי למעלה שמות מ"ב ע"א.) גם בעולם המלאכים אף שלא ימצא שם הריבוי כמו שנמצא בעולם הגלגלים, וברואי העולם התחתון יען כי הם עצמים פשוטים ובלתי מרכבים, בכל זאת ימצא הריבוי ביניהם בבחינת שינוי מדרגת השכלתם, כי כל אחד מהשכלים הנבדלים משכיל עצמו ומשכיל סבתו, ואחרי כי גם השכלים הנבדלים הם במדרגות השכלתם זה למעלה מזה, ותמיד מסובב התחתון מהעליון שעליו. הלא נמשך מזה, כי בשכלים היותר תחתונים הרחוקים ביותר מהי"ת שהוא סבתם הראשונה יתרבו עניני השכלתם ג"כ יותר, כי מלבד שהם משיגים עצמם ואת סבתם הקרובה להם הלוא ישכילו וידעו ג"כ, כי לסיבתם יש סיבה אחרת ואחרת לאחרת, עד הגיעם באחרונה אל הי"ת שהוא הסיבה הראשונה לכולם, ואחרי שגם אצל השכלים העליונים האלה יש רבוי בבחינה מה, צריך להיות גם ביניהם יחס והסכמה ראויה אם ישארו תמיד בשלמות מציאותם, כמו שתקנו בתפלה ע"ז "כולם אהובים וכו'. ונותנים רשות זה לזה להקדיש ליוצרם" ובו' וגם בבחינת השכלתם בעצמה יש כעין רבוי. כי ישתמשו בו בפעולת הציור וההצדק. כי תחילה יציירו כל מושכל ואח"כ מצדיקים אותו, ר"ל מביאים עליו מופת, אם הוא צודק או לא ופעולות אלה אשר על ידן תגבהינה על בהשכלותיהם תקראינה לדעת הרב ז"ל בפי הנביא בשם כנפים ויען כי השכלתם והשגתם את הי"ת היא משולשת שהם יודעים ומשיגים שהוא ית' נשגב מהמלאכים שיש להם התחלה צוריית, ונשנב מעולם הגלגלים שיש להם גם התחלה חמרית, ואף כי מעולם התחתון אשר ההעדר התמידי אחוז בו, ע"כ יחס להם הנביא שם שש כנפים שתים לכל השגה והשגה. (עיין למעלה שער ס"ו) ואחרי כי גם בין הנמצאים העליונים האלה יש כעין רבוי בבחינות שונות צריך ג"כ להיות אחדות והסכמה ביניהם, ולהורות על כל זה. ר"ל שהשלוה מצטרך להיות בין ברואי עולם העליון התיכון והתחתון כוונו חז"ל באמרם "חביב השלום הקב"ה נתנו לציון, שנאמר שאלו שלום ירושלים" וכו' רמזובבזה לדעת הרב ו"ל על עולם המלאכים קרא בפי חז"ל בשם "ירושלים של מעלה" המכוונת כננד "ירושלים של מטה, (אשר בזה רצו רק להורות שהשפע העליון יורד משם במדרגה יותר גדולה על המקום הנבחר הזה, אשר בחר ה' בו לשכן שמו שם כמא"הכ מכל ארץ ישראל כלה "עיני ה' אלקיך בה" וכו' ואף כי בירושלים עיר הקודש, ובאמרם "חביב השלום שנתנו הקב"ה לשמים" רמזו לעולם התיכון, מקום הגלגלים והכוכבים, ועל העולם התחתון שהוא מושב בני אדם בעלי נפש משכלת הקרובים במדרגת שלמותם למלאכי מרום, ומשכן בע"ח ושאר ברואים העומדים בשפל המדרגה בבחינת שלמותם הרחק מאוד ממדרגת מעלת העליונים אמרו "חביב השלום שנתנו הקב"ה לקרובים ולרחוקים, שנאמר בורא ניב שפתים" וכו' ר"ל הי"ת שברא את האדם בכשרון הדבור ע"י השפתים שהם כלים גשמיים באופן שנהיה עי"ז עצם מחובר מגוף גשמיי ונפש רוחנית, נתן לו בעבור זה גם מדת השלום בבחינה כפולה וזש"א "שלום שלום לרחוק ולקרוב" ר"ל הסכמה ואחדות בין איברי וחלקי גופו, שהוא בבחינת טבעו ועצמותו רחוק משלמות מוסרית ומעלת המלאכים הרוחנית, והשכמה ואחדות בין כוחות וכשרונות נפשו המשכלת הקרובה במעלתה אל השכלים הנבדלים, ועי"ז ירפא האדם גם מכל חלאי גופו וחסרונות נפשו, וזשאה"כ, אמר ה' ורפאתיו" והנה איש שלם כזה היה פנחס אשר בקרבו שכן השלום בבחינה כפולה, כי הוא קנא לאלקיו בנפשו הטהורה, ובזרוע כח גופו לקח נקמתו מעושי הרשעה, למען לא תפרוץ הזמה והנבלה בקרב כל ישראל תחת כי זמרי והאנשים אשר אתו, אשר בנפשותם הרעה התמכרו לעשות כל תועבה אשר שנא ה' ובתשוקתם הגופנית פרצו הגדר ועברו חוק המוסר ולא נתנו מתג ורסן לתאותם החמרית הם היו חסרי שלום גופם ונפשם וזש"א המדרש "חביב השלום שנתנו הקב"ה לפנחס" וכו' "חביב הוא השלום שלא נתנו הקב"ה לרשעים שנאמר אין שלום אמר ה' לרשעים" והסרת שלומו מהם הוא העונש היותר גדול להם כי עי"ז ינתקו מיתרי הקישור בינם לבין אלקיהם, ויסכרו מעיינות השפע הטוב היורד עליהם מלמעלה, תחת כי בני ישראל השלמים, ההולכים בתום לבם, שלום אמת יתן להם ה', ועי"ז יריק להם ברכותיו עד בלי די כמו שאחז"ל "חביב הוא השלום שבקש הקב"ה לברך את ישראל" וכו' (ועיין מכל זה גם ביאורי למעלה שער ע"ד במדבר דף כ') וע"כ כאשר חטאו ישראל והפרו ברית השלום הזה, אחז"ל דרך רמז והפלגה שכל עמודי השלום והאחדות רופפו במערכות העליונים והתחתונים וזש"א "בוכה ומבכה להקב"ה בוכה ומבכה חמה ולבנה", ר"ל כי הי"ת לא היה יכול עוד על פי משפטו הצדק להיטיב להם ע"י הורדת השפע וברכות השמים מעל ככל אשר אותה נפשו כי חפץ חסד הוא "בוכה ומבכה לשבעים אומות", כי גם מהם נאסף השלום, כי ע"י חרבן ירושלים והמקדש חדל השפע האלקי אשר יצא משם על פני כל (כמו שיבואר עוד לקמן), ועי"ז פשו אמונים מבני אדם הכל סר יחדיו נאלחו וע"כ מטה גם ברית השלום החברה האנושית בכלל ועפי"ז מבאר גם המדרש שהחל בו, כי ג' נביאים השתמשו בנבואתם במלת "איכה" המורה על ההפלגה ועל היות דבר מה מאודיי ויוצא מן ההרגל כי משה אשר היה המליץ בינותם ובין הי"ת, ועל ידו נתנה התורה המסבבת השיתוף בין העליונים והתחתונים (עיין שער מ"ד) ראה את האומה הישראלית בשלותה. ואמר על עוצם רבוים והפלגת אשרם הזמני והמוסרי "איכה אשא לבדי" וכו' כי בעבור היותם אז כצאתם ממצרים כלם יראי ה' והולכי נכוחה באו תמיד לשאול את פיו להורותם את הדרך אשר ילכו בה והמעשה אשר יעשון, ובעבור רוב עשרם וקנינם היה להם לרוב גם דבר משפט אשר בא לפניו עד שהוא לבדו לא היה יכול לשאת אותם, וישעיה ראה אותה בפחזותה ואמר כמתמיה על ירידתה פלאים ממעלתה הקדומה, "איכה היתה לזונה וכו'" ר"ל איך נהפכה לפתע פתאום בבחינתה המוסרית מן הקצה אל הקצה וירמיה ראה אותה בניוולה כאשר כבר נענשה על עונה ולקחה כפלים בכל חטאתיה, ע"כ שאל כמתמיה על גודל עניה ועמלה "איכה ישבה בדד" וכו', ר"ל כי גם בבחינת אשרה הזמני והמדיני ירדה הרבה מעלות אחורנית כמעלות אשר ירדה בבחינתה המוסרית.
והייתי סובר וכו', הרב ז"ל מפרש המדרש הזה תחילה להורות בזה רק שכאשר יושפע עפ"י ה' טוב או רע ממזל ידוע על אדם ידוע, יעשה בזה המזל רק שליחות ה' להשפיע שפטו למטה על אדם זה, מבלי אשר ישקיף תחילה לפניו, ר"ל להשכיל ולהתבונן על מהות ואיכות האדם הזה אשר ישפיע עליו אם הוא ראוי לכך או לא, גם לא ישקיף למעלה על רצון הי"ת אשר צוהו על זאת, למען דעת סיבתו, ובאופן הזה הולך ועושה תמיד רק את פעולתו הנועדת לו, וזש"א המדרש שדומה רק לאיש העולה בסולם, ופניו לאחוריו שאינו משקיף לפניו ולמעלה כי אם לאחריו, או שכונת המדרש לומר שהמזלות אינם בעלי נפש שכלית כמו שהוא גם דעת הרב ז"ל (עיין תחילת שער ב' וביאורי שם ובהוספות) וע"כ הם שומרים רק את תפקידם ותנועתם מבלי השקפה שכלית למעלה או למטה, אפס לכל שני פירושים אלה יבואר מדבריהם עכ"פ, כי המזלות שומרים תמיד את משמרת פקודתם מבלי שינוי הסדר אשר הוקבע להם מאת הי"ת.
אמנם הנראה וכו' תוכן דעתו הוא, הן אמת שהמורה כ' בהרבה מפרקיו, שלא נוכל ליחס אל הי"ת תארים עצמיים מחייבים, להודיע בהן מה שהוא, יען כי מלבד שאנחנו קצרי דעת מהשיג מהותו ואיכותו על צד האמת, הנה גם אלה התארים המחייבים היו מיחסים לו גם ריבוי ושינוי מה שהוא נעלה ונשגב מהם, ורק תארים שוללים אנו יכולים ליחס לו להודיע בהם מה שאינו, ובאמרנו ד"מ שהוא "רחום וחנון" וכדומה אף שבהשקפה ראשונה הם תארים מחייבים, דעתנו בהם רק להרחיק עי"ז ממנו ההפך שהוא האכזריות ומניעת החנינה, אבל בכל זאת יש מין תארי פעולות מחייבים הנאמרים עליו רק בבחינת זולתו, ואינם מיחסים לו שום שינוי וריבוי, כי שינוי פעולותיו אלה אינו מסובב משינוי עצמותו ית' שהוא הפועל כי אם רק משינוי המקבלים פעולתו, ודומה בזה אל השמש אשר היא עצם פשוטה ובלתי מורכבת ונשארת תמיד בעצמותה שהיא להאיר ולחמם הדברים אשר מסביב לה, ובכל זאת תפעול עליהם פעולות שונות והפכיות בעבור שינוי חמרי הדברים אשר תפעול עליהם, ד"מ היא תתיך השעוה ובהפך תקפיא המלח, כן יפעול גם הי"ת שהוא עצם הטוב והמטיב לכל, בכל זאת גמול טוב לעושי הטוב ועונש רע לעושי עולתה, מבלי אשר יורה זה על שינוי ותמורה חלילה בעצמותו ית', כי אם על שינוי המקבלים פעולתו, יען כי באמת לפי תכונת המקבלים שהם פועלי עון, יהיה הרע בעצמו טוב להם ולזולתם, כי עי"ז ייטיבו דרכם ולא ישובו עוד לכסלם, ועי"ז רומז גם מאה"כ "כי שמש ומגן ה'", ומאה"כ "כהמס דונג וכו'" יאבדו רשעים מפני אלהים "וצדיקים ישמחו ויעלצו" וכו', וכמו שלא ישתנה מהות העמוד בעצמו אף שהוא לפעמים לשמאל איש בעמדו לימין העמוד, ולימינו, בעמדו לשמאל העמוד, כי שינוי המעמד הזה הוא רק באיש ולא בעמוד עצמו, וע"ז רומז גם מאה"כ "ואומר חלותי היא שנות ימין עליון" ועל אופן זה נאמר ג"כ, כי בהיות בני אדם הולכים בדרך הישר הנרצה בעיני הי"ת, באופן שיוכל להמשיך אליהם רק טוב וחשד עפ"י חוקי הטבע המסכימים ומתאימים יחד, כאשר אותה נפשו ית' יאמר ממנו שהוא שמח כמאה"כ "ישמת ה' במעשיו," "ומאה"כ עוז וחדוה במקומו" אפס בהשחית כל בשר את דרכו על הארץ, באופן שמדת טובו בעצמו תחייב להענישם לענותם ולנסותם למטן היטיבם באחריתם, יאמר ממנו ד"מ שהוא "מתעצב אל לבו" או, "בוכה ומתאבל", מבלי אשר תיוחס לו עי"ז חלילה שינוי ותמודה, או התפעליות העצב והיגון, וע"ז רומז מאה"כ "במסתרים תבכה נפשי" "ומחז"ל "הא בבתי גואי" שר"ל שרק בעיון דק ונסתר המושג רק למשכילים אמיתים תיוחס אליו העצב או הבכי, לא באופן נגלה ומפורסם לכל כמו שהוא אצל בני אדם, הבוכים ומתעצבים על צרתם המסבבת להם שינוי ותהפוכת גורלם מטוב לרע.
והוא מבואר וכו' ר"ל יען כי רק מציון יצאה תורה ודבר ה' מירושלים והשפע האלהי היורד עליו משמי מרום, בעמוד הכהנים שם על עבודתם, ולוים על דוכנם וישראל במעמדם, לעבוד כלם את ה' שכם אחד, נפרץ משם גם על פני כל ארץ, עד שבאו אז מכל העמים מסביב להשתחוות לה' צבאות בהר קודש ובירושלם, (כמסופר בס' היוסיפן לרומים, כי רבו גם בימיו הגרים המסתפחים על האומה הישראלית מכל הארצות אשר סביבותיהם, אשר באו שמה לשם ה' ונלוו על בית יעקב) וכאשר נחרב ירושלם ושמם עיר הקודש, חדל כל זאת, כי שם ה' חולל בגוים בצאת ישראל בגולה, באמור להם "עם ה' אלה ומארצו יצאו," ע"כ גדול כים גם השוד והשבר הזה, אשר לא לבד השליך משמים ארץ תפארת ישראל, כי אם גם הסיר והשבית האושר הרוחני והמוסרי זמן רב מכל יושבי תבל (עד אשר יערה עליהם רוח ממרום לדעת כלם את ה' ידיעה ברורה ואמיתית באחרית הימים,) כמו שאחז"ל על זה "כל זמן שאין בהמ"ק קיים אין הכסא שלם" וכו' "וכל זמן שישראל בגלות שכינה עמהם בגלות" וכו' ע"כ לא נמנע גם הכ' ליחס פה דרך משל אל הי"ת קריאות מספד בכי וקרחה, אף בגלות ולעיני כל על חרבן ירושלים ושממות ביתו. כמו שאז"ל שאני חרבן בהמ"ק"
והכונה וכו' ר"ל שאף שאמרנו למעלה שגם בין הנמצאים העליונים יש ריבוי בבחינת מדרגתם, ואופן השכלתם, בכל זאת חילוף ענינים השונים האלה אשר ביניהם, אינו באופן שיתננדו זה לזה, ואם בכל זאת מצטרך השלום להיות ביניהם אם תהיה מציאותם בתכלית השלימות, אף כי בברואי עולם התחתון שהם מורכבים מד' יסודות אשר בטבעיהם מתנגדים זה לזה, ד"מ האש והמים כ"ש שיצטרך להיות הסכמה והתאחדות ביניהם אם יתחברו ויתאחדו יחד להיות לעצם אחד, וזה שאמר בר קפרא "ומה אם העליונים" וכו'.
וזה כי איזה קיבוץ וכו, ר"ל כי קבוץ גדול מבני אדם אשר מגזע אחד יצאו, ונשארים תמיד בפני עצמם ובאחרים לא יתערבו יקראו בארבעה שמות, כי בבחינת היותם מצוינים מכל זולתם בלשונם ומידותיהם. בדעותיהם ובנימוסיהם, נקראים בשם "גוי" ובבחינת ריבוים וקיבוצם להיות לאחדים זה עם זה ולעזור תמיד איש את אחיו נקראים בשם "עם" הנגזר ממלת עם ובבחינת היותם פרים ורבים תמיד. באופן שרק אישיהם הפרטים ימותו. אבל קיבוצם בכלל ישאר תמיד לעולם יקרא בשם "זרע", ובבחינת היותם כלם יוצאים משורש וגזע אחד' נקראו בשם "בנים" וע"כ אמר הנביא פה עליהם כי בבחינת מידותיהם ותכונותיהם הם "גוי חוטא" ובבחינת קיבוצם הרב הם "עם כבד עון" כי כרובם כן חטאו לה'. ובבחינת היותם פרים ורבים על הארץ, הם "זרע מרעים" כי בהשקפה ראשונה לא יקווה מהם עוד, כי יולידו בנים ישרים ההולכים בתום לבם, כי אם בנים כחשים ותרבות אנשים חטאים אשר לא יאבו לשמוע בקול ה' ובבחינת יציאתם מגזע קדש הם "בנים משחיתים" דרכי אבותיהם התמימים והישרים. ללכת תמיד רק אחרי שרירות לבם הרע, אשר ע"כ אה"כ עליהם ג"כ "נזורו אחור" שר"ל כי במקום שנקראו תחילה לפני מתן תורה בשם "בני נח" שהיה צדיק תמים. ואח"כ "בני ישראל" שנתיחסו אל יעקב אביהם שהיה בחיר שבאבות, נקראו עתה רק בשם "בני אדם" להורות כי כאדם עברו ברית כשאה"כ ממנו "אביך הראשון חטא" ובזה הולך ומבאר גם שאר כתובי ההפטרה, (עיין בפנים הספר).
כי שלשה אלה וכו' ר"ל אף שמשה ראה אותם עתה בשלותם אשר ע"כ אמר עליהם "איכה אשא" וכו' המורה על ריבוים ושפע הצלחתם, אשר בעבור זה ירבה "גם טורח המנהיג אותם לתקן כל עניניהם ולהעמיד השלום בתוכם תמיד כמ"ש למעלה בכל זאת הזכיר להם גם פחזותם כאשר מאנו לשמוע בקול ה' והבטתתו כי טובה הארץ מאד. ויאמרו בכל זאת "שלחה אנשים לפנינו ויתורו" וכו' גם הזכיר להם קלקולם ר"ל העונש אשר סבבו בזה לכל יוצאי מצכרים מבן עשרים שנה ומעלה, כי נגזר עליהם למות במדבר, כמו שאמר "ויקצוף וישבע לאמר" וכו" והורה להם בזה גם ברוח נבואתו כי כן יהיה מנהג האומה הזאת תמיד לפי טבעם ומזגם, כי בהיותם בשלום ירום לבבם וישכחו את ה' ויחטאו לו, אז יעשן אפם בם ויענישם על מעלליהם. ובצר להם וישחרו אל, ונעתר עוד להם ורפאם.
כי ע"י כן וכו' עיין ביאורי למעלה במדבר דף כ'.
תוכן דברי הרב ז"ל הוא, הנה בשלשה דרכים יוכל האדם להשיג דבר מה מזולתו, אם בצדק ובמשפט, ד"מ משה ידו אשר השה בו, או הפקדון אשר הפקיד אתו, או בתורת חסד וחנינה, כאשר ישאל איש עני ומסכן מתת יד מרעהו העשיר והנדיב, ושני אלה הם דרכים ישרים ונכוחים, והדרך השלישי הוא מעקל, והוא כאשר ישתדל איש להשיג מבוקשו מיד זולתו בעושק וגזל, או בגניבה ואונאה, ובכל שלש אלה השתמש אחאב בבקשו כרם נבות היזרעאלי, כי תחילה בקש ממנו בתורת חנינה שיתנהו לו כמו שאמר "תנה לי את כרמך" גם רצה לתת לו במחירו כרם אחר טוב ממנו או מחיר כסף" וכאשר מאן נבות לא לבד למכור כרמו, אשר היה נחשב לו באמת לבוז ולקלון, כי ימכור נחלת אבותיו לזרים בעד בצע כסף, כי אם גם לתת לו בתורת נדבה, לא אבה כמו שאמר "חלילה לי מה' מתתי נחלת אבותי לך" אף שזה הי' לו לכבוד ולתהלה על פני כל כי נתן משאת למלך. בא אחאב אל ביתו הר וזעף, ובתחבולת ומרמת אשתו איזבל המרשעת לקח לו אח"כ בחזקה את הכרם הזה אחרי אשר המיתו את בעליו נבות, על לא חמס בכפו, אבל ה' השיב באחרונה להם גמול רעתם זאת בראשם כמסופר שם (מ"א כ"א) ומעתה יאמר הרב ז"ל כי גם ביחסנו אל הי"ת נשתמש באחת מג' דרכים אלה, כי השלמים ההולכים תמיד בתום לבם בדרכי ה' ועושים רצונו, יכולים לבקש ממנו ית' חשדו ואמונתו בבחינה מה גם בתורת משפט וצדק, כעין שכר וגמול על מעשיהם הטובים, כמאה"כ מאיש צדיק המתהלך בתומו "ותגזור אומר ויקם לך" אפס האנשים הבלתי שלימים כל כך עד שיוכלו לבקש כעין גמול על מעשיהם הטובים, הם מצטרכים לבוא תמיד רק בדרך תפלה ותחנונים כמאה"כ "אז תקרא וה' יענה" וכו' ועל שתי מחלקות אלה יורה גם מאה"כ "משה ואהרן בכהניו" ר"ל משה ואהרן הם הכהנים הנגשים אל המשיגים ממנו מה שיחפצו גם מבלי שיצטרכו להתפלל ולהתחנן תחילה בעבורו, ככהן המשרת את פני המלך, אשר יבוא בעתו על שכרו, וינתן לו עפ"י משפט הצדק והמישרים, אבל "שמואל בקוראי שמו" ר"ל כי הוא היה במדרגת מעלתו פחות הערך מהם, כי הוא הצטרך תמיד לבקש תחלה את פני עליון בתפלה ובתחנונים ברצותו להשיג טוב וחסד ממנו, אפס עוד מחלקה שלישית יש בבני אדם. אשר לא בזכות מעשיהם הטובים, גם לא בתפלה ובתחנונים הם משתדלים להשיג רצון הי"ת ומתת טובו וחסדו, כי אם ילכו תמיד ארחות עקלקלות ומתרבים לפשוע, ובכל זאת מתברכים בלבם כי יוכלו להמציא להם כל מחסוריהם, והון ועושר עד בלי די בעושק ובגזל, או במרמה ואון. אפס אם גם זמן מעט דרכם צלחה, שלו כל בוגדי בגד, הלוא מרה תהיה להם באחרונה, כאשר הורה לנו הנסיון בגורל אבותינו, אשר הרבו לפשוע בשבתם עוד על אדמתם, וה' האריך להם אפו, אבל בכל זאת שפך אח"כ חמתו כאש עליהם ויתשם מעל אדמתם. וישליכם אל ארץ אחרת, אפס חסדי ה' כי לא תמנו, ואם גם נפלה בתולת ישראל בעונותיה עוד יקימיה ה' ברחמיו כבראשונה, אחרי אשר הוכתה על עונה ונענשה למדי. ואף כי, אם תשוב ותנחם על רעתה, כי אז יכופר עונה אשר רק בעבורו הלכה בגולה ומצאוה רעות רבות וצרות. ומלבד אלה יש עוד סיבה שלישיה להושיעה מצרתה בצדק ובמשפט, כי אחרי שלקחה כפלים בכל חטאתיה, הלוא יחייב דין הצדק שהי"ת עוד לשמח אותה כימות אשר ענה, ועל שלש סיבות ישועתה אלה רומז גם מאמר הנביא "נחמו נחמו" וכו' כי מלאה צבאה, (וזאת היא הסיבה הראשונה) "כי נרצה עונה" ובסור הסיבה יסור המסובב מעצמו, "כי לקחה מיד ה'" וכו' וע"כ כעין חובה הוא עליו ית' לרפאות שברה ולהעלות לה מרפא וארוכה. כמו שהולך הרב ז"ל ומבאר בפנים הספר עיין שם והנה הנביא יסד נחמתו על שני יסודות הא' שכאשר ייטיבו מידותיהם ופעולותיהם אשר עליו הורה במאמרו "קול קורא במדבר" (הרומז על נפש האדם אשר יש לה כשרון הדבור וההשכלה) "פנו דרך ה'" ר"ל ע"י שתטיבו דרכיכם ותסירו ממנו כל מכשול שהוא הנטיה אל אחת משתי הקצות, קצה היתרון, המכונה בשם "הר וגבעה" וקצה הפחות המכונה בשם, "גיא" (עיין למעלה ביאורי במדבר דף א' ודף פ' ע"ב) כי אם תלך בדרך האמצעי הנרצה תמיד בעיני אלהים ואדם אשר עליו רומז באמרו "והיה העקוב למישור והרכסים לבקעה" וכו' כי אז תהיו נכונים וראוים שיגלה עליכם כבוד ה', לרחם עליכם ולהשיב את שבותכם אחרי שכנפי חסדו פרוסים תמיד גם על כל שאר בריותיו, והיסוד השני אשר עליו בנה נחמתו הוא כי הבטחת הי"ת ודבר קדשו ע"י עבדיו הנביאים כי ישוב עוד לרחם את עמו. לא יפול ארצה כי אם יקום לעולם, ואף אם שאר העמים כלם כחציר ייבשו וכציץ השדה יבולו, וברבות הימים יכלו ויסופו, יעלו בתוהו ויאבדו, ושמם לא יזכר עוד עלי ארץ, עד שנוכל לאמר עליהם "אכן חציר העם" בכל זאת "דבר אלהינו יקום לעונם "והאומה הישראלית אשר אתם דבר ה' זה אשר נתן להם להבדילם מיתר העמים ולעשותם בגולה מכלם, עד שהם כמין בפני עצמו, קימת ונשארת היא לעולם, כל עוד ישמרו חקי ה' ותורותיו ינצורו, כי דבר ה' מחיה את כלם ומשאיר שמם וזכרם לעד, ובכל הזמנים והעתים גם אם צרה ומצוקה תמצאמו מכל סביבותיהם, בכל זאת תמיד קול מבשר קורא באזניהם לאמר "אמרו לערי יהודה הנה אלהיכם" כי הוא יבוא ויושיעם מיד צר וממצוקותיהם יוציאם. ועל ב' יסודות הנחמה האלה רומזים גם חז"ל שהחל בהם הרב ז"ל שכאשר שמע ר"ע וחביריו קול המולה של עיר הנכרים אשר היתה צהלה ושמחה אשר כל זה אות ומופת על אשרה והצלחתה המדינית, כי יושביה שלוים ושקעים ועושים מסחר וקנין תמיד, אמר ר"ע "אם לעוברי רצונו כך לעושי רצונו עאכ"וכ" ר"ל אם הי"ת משפיע חסדו ואמונתו גם על העמים אשר יעברו על רצונו ולא ילכו בדרכיו, במדרגה גדולה כזאת, הלוא בצדק ובמשפט נוכל לקות כי במדרגה עוד יותר גדולה יריק ברכתו לנו באחרית הימים אם נשוב עוד לעשות רצונו, וזה הוא יסוד הנחמה הראשון שהזכיר הנביא, וכאשר ראה שועל יוצא מבית קדשי קדשים ונתקיים בזה יעוד הנביא "על הר ציון ששמם שועלים הלכו בו" אמר כי זה יהיה לנו לעד ולמופת, כי אחרי שע"י שממות ארצנו הזאת ושאר הצרות אשר עברו על ראשינו נשבר לבנו בקרבנו, עד שנשוב אל ה' באמת ובלבב שלם. ישוב גם הוא וירחמנו עוד כמקדם ותקוים גם הבטחת הנביא זכריה לטובה "כי עוד ישבו זקנים וזקנות ברחובות ירושלים" ועל שני מופתי הנחמה האלה שהציע לפניהם אמרו לו ג"כ ב' פעמים "עקיבא נחמתנו, עקיבא נחמתנו"!
והתקשרות אלה וכו' תוכן דעתו לבאר התקשרות הענינים השונים הבאים בפרשתנו שנראה מהם בהשקפה ראשונה שאין יחס הצטרפות וקשור ביניהם כלל ע"כ יאמר כי אחרי שספר להם מרע"ה שהי"ת לא רצה לשמוע תחנתו, לתת לו הרשיום לבוא אל הארץ, היה ירא פן ימס גם לבבם וייראו לנפשם, פן יחר גם בהם אף ה', ולא יביאם אל הארץ ע"כ אמר להם כי יחזקו ויאמצו את רוחם ולא ייראו ולא יחתו מזאת כי זכות רבים שלהם תעמוד להם תמיד. כמו שעמדה להם בעון פעור שהשמיד הי"ת רק את כל איש אשר הלך אחריו, ועל הדבקים בו חשה עינו לחמול עליהם. ולא האבידם בעון אחיהם המורדים והפושעים בו, אפס זאת ישימו תמיד אל לבם כי רק דבקותם בה' ושמרם את מצותיו מסבבים להם אהבת הי"ת הזאת להשאירם תמיד על פני הארץ כעס גדול ונבחר מאוד אשר הוא סגולה מכל העמים, וע"כ חובה גדולה מאוד היא עליהם לשמור תמיד דברי החקים והמשפטים אשר צום ולבלתי סור מדרכי הי"ת, כי רק עי"ז ישמרו גם נפשותם ויתמיד קיום האומה בכללה עד סוף כל הדורות, מה שא"כ אם יעזבו דרכיו, וחקיו לא ישמרו עוד, כי נדמו בזה לאיש הנאהב לחותנו רק בעבור היותו בעל בתו. שבאשר תמות אשתו זאת יפרד גם קשר האהבה הזה אשר ביניהם, כן גם רק כל עת ישמרו ישראל את התורה המקשרת אותם עם הי"ת תשאר להם אהבתו למנה, אפס כאשר יחדלו משמור מצותיו ינתקו מותרי אהבתו להם ומוסדות אחותו ית' תמוטינה ושאחז"ל הרי בתי מסורה לכם" וכו".
ואחשוב וכו' הנה ידוע שהוברי השמים החוזים בכוכבים אמרו כי קצת כוכבים המחוברים יחד יש להם צורה ידועה הדומה לבע"ח או לשאר הדברים וכלים ידועים עלי ארץ, ועל פיה קראו להם שמות מיוחדים כמו שקראו לקצת מי"ב המזלות בשם "עלה שור אריה וגדי" בעבור דמיונם לבהמות וחיות אלה. ולקצתם בשם "סרטן ועקרב" בעבור דמיונם לשרצים זוחלי עפר אלה ולקצתם בשם "מאזנים קשת דלי" בעבור שתדמה צורתם לכלים אלה, ולקצתם בשם "בתולה או תאומים," ולאחד בשם "דגים" בעבור שכל אחד ואחד מהם ידמה בתבניתו לאחד מאלה, וכן נתנו שמות שאר בע"ח לשאר הכוכבים, כמו שקראו לצורה אחת בשם "הכלב הקטן" ולאחרת בשם "הכלב הגדול" ושתי צורות כוכבים אחרות קראו בשם "הדוב הקטן והגדול" וכוכב אחד קראו בשם "נשר" וכוכב אחד בשם "תנין" ולחיבור שבעה כוכבים יחד [יען כי מדי החלו להראות בימי האביב למעלה מהאופק החלו היונים לרדת הים באניות, וכאשר נשתרו מעיניהם בימי החורף חדלו מעשות זאת. (ואפשר כי עליהם רומז הרב ז"ל באמרו שצורת קצת הככבים דומה לספינה) ומושבם הוא סמוך למזל שור וטלה הקרובים לאמצע הרקיע, ונקראים בלה"ק גם בשם "כימה" (איוב ט' ול"ח) ועיין מזה ברכות דף נ"ח ע"ב. ור"ה דף י"א ע"ב וברש"י שם] הנקרא בלשון הכ' (איוב ל״ח:ל״ב) לדעת קצת המפרשים בשם עיש על בניה קראו בשם "תרנגולת" בעבור דמיונם לתרנגולת הדוגרת בניה בצלה, וכוכב אחד קראו בשם בלה"ק כסיל ואמרו שיש לו כעין אזור ושלשה חרבות, וכוכב אחד קראו בשם "אוריגיא" . בעבור דמיונו למנהיג עגלה. כמו שקראו לכוכב אחר "באאטעס" ר"ל מנהיג השורים, וכדומה עוד משאר צורות שהזכיר הרב ז"ל גם את כוכבי לכת ציירו הקדמונים בצורות ידועות השונות זו מזו. והעמים הקדמונים אשר לא ידעו את ה' וחשבו כי העולם מונהג רק על ידי השפעת הכוכבים האלה, עשו להם צורות בהמה חיה ועוף ודגים, או שאר דברים הדומים לכוכבים אלה, ועבדו אותם והשתחוו להם, וזאת היתה מקור כל עבודת הגילולים בימי קדם, כמו שעבדו במצרים לשור אחד ידוע להם אשר יקראו בשם ולשאר בהמות וחייתו ארץ, גם לדברים דוממים וכל זה נקרא בל"א בשם וע"כ למען השריש האמונה האמיתית בקרב כל ישראל. כי רק הי"ת מנהיג את העולם כלו, ומידו לבד יושפעו הטוב והרע לבני אדם, אם גם לא יסכימם עמם צורות הכוכבים השונים האלה, ולמען הרחיקם מעבודת הגילולים ומכל התועבות אשר ראו במצרים. הזהירם פה הכ' לבלתי עשות כאלה באמרו "פן תשחיתון ועשיתם לכם פסל וכו' תבנית זכר או נקבה, תבנית כל בהמה" וכו'.
כלומר ואתם מתים וכו' ר"ל גם אתם נתחייבתם מיתה וכליה בעון פעור, בכל זאת בעבור כי אתם הרבים חסה עין הי"ת עליכם וזש"א הרב ז"ל "כי זה הוא מסגולת הרבים", ר"ל שזכותם הקדום להם תגן יותר עליהם (מאשר תגן זכות היחיד עליו) לבלתי כלותם ולבלתי השמידם מעל הארץ.
שבעתים ממאות שנה וכו' ר"ל כי מלבד אשר ירך וימס לבנו בקרבנו על אשר הסתיר הי"ת פניו ממנו זמן רב, לבלתי השיב עוד שבותנו כמקדם, ולתת לנו ההצלחה האמיתית והאושר הרוחני אשר היו לנו בשבתנו עוד על אדמתנו בארץ הקדושה הם מעמדנו השפל בבחינת אושר המדיני והזמני מכאיב מאוד לבנו ויוכל על נקלה להניא לבב הצעירים בבני ישראל, לסור חלילה מאחרי ה' ואמונתו האמיתית ולהסתפח בנחלת זרים אשר הם יושבים תמיד בהשקט ובבטחה ולהדיח אותם בזה מאמונתם כאשר הורה הנסיון, כי העם אשר שכן אז בימי הרב ז"ל בארץ באמצע המאה הט"ו למספרם, שלו ושאנן מבלי מחסור כל דבר מאשרם הזמני והמדיני, הונו אז את ישראל לאמר כי אחרי שכבר יותר מי"ד מאות שנה שהוא שני שבועים שנה, הם מצליחים ומאושרים תמיד תחת כי היהודים האומללים הם תמיד במצור ובמצוק מכל אויביהם מסביב, הלא זאת להם לאות כי האמת אתם ובני ישראל שוכנים בערפל ושקועים חלילה במצולת הטעות בבחינת אמונתם, ועל כל זה יאמר הרב ז"ל כי הראיה והמופת מהעדר הצלחתנו הרוחנית והזמנית במשך זמן רב כזה, בנוים רק על אדני שוא ותוהו כי נראה כי גם מיום ברוא אלהים אדם על הארץ עברו יותר מאלפים שנה אשר בהם כסה עוד חושך הבערות והסכלות והעדר האמונה האמיתית את פני כל יושבי הארץ. והיה חסר מהם האושר הרוחני והאמיתי עד אשר נגלה הי"ת אח"כ על הר סיני לתת את תורתו לבני ישראל, ולהורותם האמונה האמיתית אשר רק מהם ועל ידיהם תתפשט מעט מעט על פני כל הארץ עד אשר תמלא באחרית הימים את ה' כמים לים מכסים וכל העמים כלם יעבדו אותו שכם אחד. גם העדר האושר הזמני. לא יעיד אל חסרון האמונה האמיתית מבעליו, אחרי כי נראה כי גם הצדק והמוסר. והאושר הזמני והמדיני לא ילכו תמיד צמודים אחוזים ודבוקים יחד עלי ארץ ויהי להפך כי יש צדיק ורע לו ויש רשע שלו ושלאנן ומתערה כאזרח רענן. כמו שנראה ג"כ כי כמה מצדיקי עולם ונביאי אמת וצדק מאדם עד סוף הדורות חיו תמיד בלחץ ועוני. הערו למות נפשם והוכו והומתו על לא חמס בכפם רק בעבור החזיקם בתומתם ובאמונתם האמיתית ובכל זאת לא פדה אותם ה' מיד צר באופן נסיי, כי אם שכרם ופעולתם צפונים אתו שם בארצות החיים הנצחיים היעלה על דעת כל משכיל לחשוב בעבור זה חלילה, כי רק בשוא נתעה לבם ולתוהו וריק כלו חייהם ביגון ואנחה ? גם משלות גויי הארצות אשר לא יכירו ולא ידעו את אלהים אמת כי אם יעבדו לשמש ולירח וכל צבא השמים או לשאר הבלי נכר, אין ראיה ומופת כי האמת אתם אם בכל זאת לא יפקוד ה' על עונם להענישם על זה כראוי, כי כמו שלא יקנא בעל אשה. ולא יחר אפו בראותו אשה זונה שלטה המנאפת. אשר תחת אשה תקח את זרים ורק כאשר תשטה אשתו תחתיו. תעבור עליו רוח קנאה לקנאות אותה, כן יעניש הי"ת ג"כ רק את ישראל אם יעזבו בריתו וילכו ויעבדו אלהים אחרים יען כי ארש אותם לו בצדק ובמשפט, בחסד וברחמים. והודיעם על הר סיני עיקרי האמונה האמיתית (כמו שאה"כ "אתה הראית לדעת" וכו' ואחז"ל ע"ז "מלמד שקרע להם השמים העליונים" וכו' שהכונה רק שהסיר מהם המסכות ההילאניות, ר"ל שהסיר מהם סכלותם ובערותם הטבעית האחוזה והדביקה בהם בעבור היותם קרוצים מחומר הארציי. עד שראו מראות אלהים והשיגו העיונים הרוחנים. ואם בכל זאת יעזבו חקיו ותורותיו לא ינצורו, יחר אפו בם, לפקוד בעבור זה גם את עונם עליהם, אבל על שאר עמי הארצות אשר לא עליהם נגלה כבודו, לא ישפוך חמתו אם גם בעבור סכלותם והעדר ידיעתם האמת ילכו אחרי ההבל ויהבלו. כמא"כ (עמוס ג׳:ב׳) "רק אתכם ידעתי מכל משפחות האדמה ע"כ אפקיד עליכם את כל עונותיכם" ורק באחרית הימים ישפוך רוחו על כל בשר, ויהפוך אל העמים כלם שפה אחת ברורה לקרוא כלם בשם ה' ולעבדו בלב שלם, ועל כל האמור עד הנה ר"ל להכחיש כל מופתי כזב אשר יביאו זולתינו לסתור בהם עיקרי אמונתנו האמיתית יורו גם הכתובים בפרשתנו "כי שאל נא לימים הראשונים וכו' עד וידעת היום והשבות אל לבבך" וכו' כמו שהולך ומבאר הרב ז"ל (עיין בפנים הספר.)
והנה, תוכן דבריו בקוצר הוא כי חובה עלינו להחזיק טובה אל העמים אשר רוב ישראל שוכן בקרבם באייראפא אזיען, אפריקא הצפוני ואמעריקא, כי אף שמנהג אבותיהם בידיהם ולא יאמינו כמונו באחדות הבורא ית' האמיתית בכל זאת הם מודים בתורתנו הקדושה ומשבחים ומפארים לימודי המוסר והצדק והמישרים אשר בה ומתרחקים עי"ז גם מכל התועבות אשר שנא ה'. ואשר עשו העמים לאלהיהם בימי קדם. ואות ומופת נאמן הוא על השגחת הי"ת עלינו. כי אחרי שחייבה חכמתו העליונה להגלות אותנו אל ארצות אחרות, לכלות שם פשענו ולהתם חטאתנו, גמל עוד רב טוב וחסד עלינו במה שהשכין והושיב רוב היהודים בארצות העמים האלה, כי כאשר נראה שגם הם מיקרים ומנשאים מעלת תורתנו עד מאוד והודיעוה גם לעמים אחרים [ובזמננו זה העתיקו אותה כמעט לכל שפת ולשון עם ועם בכל מקומות מושבותם] (ורק בפירוש והבנת כמה כתובים הם תועים כי יוציאו אותם מכונתם הפשוטית ולוקחים אותם ליסוד אמונתם). הלוא יסובב מזה כי אי אפשר שתשתכח התורה ממנו. ושלא נקח מהם מוסר לאהוב ולכבד אותה ביותר ולשמור כל הכתוב בה, אחרי כי אש דת זה נתן רק לנו מורשה קהלת יעקב עד עולם.
אמנם עד סוף העמוד, להבין דבריו יותר עיין למעל' בביאורי לשער ס"ג ויקרא דף נ"ט ע"א ולשער פ"ח.
נתן שני מיני חיובים וכו', ר"ל אף שלרוב תמצא האהב' רק בין הדומים והשוים יחד (עיין מזה באורי למעלה בדבר ד' ע"ז) אשר ע"כ יקשה להבין בהשקפה ראשונה מצות "ואהבת את ה' אלהיך," אחרי שהמרחק גדול ורב מאוד בינינו קרוצי חומר העומדים בשפל המדרגה, ובינו י"ת הרם והנשא על כל כמו שהעיר הרב ז"ל על זה למעלה בסימן ב' בכל זאת יש עוד ב' מיני האהבה אשר יוכלו להמצאות גם בין הבלתי שוים האחת נקראת בשם אהבת המטיב, המועל, והמשנה, והב' אהבת המעולה והנכבד כמו שיאהבו ד"מ הבנים את אבותם אף שאינם הוים יחד בימיהם ושנותם ולפעמים ישתנו גם בתבונותיהם ודעותם רק בעבור שני אלה, כי הם מיטיבים להם מיום הולדם עד היותם לאנשים בלמדם אותו דעה ובינה והשכל ומועילים להם תמיד בהמציא להם לא לבד מחסוריהם ההכרחיים כי אם גם תענוגים והנאות גופניות לרוב יסבבו להם גם האבות הם לרוב חכמים ובעלי מידות טובות יותר מבניהם, כי בהיותם זקנים מהם לימים הם כבר מחוכמים ע"י הנסיון אשר נסו כבר באורך ימי חייהם, גם חום טבעם ודמם, נתקרר כבר, ופחיתיות הנוער והתפעליותיו כבר חלפו ועברו מהם, [ואפשר כי על שני אלה רומז גם מאה"כ (איוב י״ב:י״ב) "בישישים חכמה (ר"ל חכמה הנקנית ברוב הנסיון), ואורך ימים תבונה (ר"ל שאורך ימיהם מסבב להם חיי התבוננות בבחינת הנהגתם המוסרית, בעבור שכבר נתקרר טבעם וחום דמם חלף הלך לו,)] ואם כן הוא ביחס הבנים אל האבות אף כי ביחסנו אל הי"ת אשר רבו טובותיו עמנו עד מאד, כי הוא למדנו להועיל להיישיר שכלנו בדעות אמיתיות ונפשנו במידות טובות ונכוחות ולהדריכנו בדרך הישרה אשר נלך בה לטוב לנו כל הימים, וחסדיו אשר יגמול עלינו להמציא לנו תועליות והנאות לאין מספר לא יכלו ולא יתמו מעת צאתנו מרחם אמנו עד אשר לקברות נובל והוא גם נעלה ונשגב על כל זולתו במעלותיו ומידותיו הרמות והנשאות מאוד מאוד, הלוא מכל זה יחייב משפט שכלנו לאהוב אותו בכל לב ונפש וע"ז רומז גם הב' כי אחר שאמר תחילה "שמע ישראל ה' אלהינו" ר"ל המנהיג והמנהל אותנו תמיד הממציא לנו כל מחסורינו, ומרבה להיטיב עמנו בכל העתים והמקומות בבחינה גופנית ומוסרית, "ה' אחד" ר"ל הוא אחד ושלם בתכלית השלימות נעלה על כל זולתו ואין דמיון ואין ערוך אליו מכל הנמצאי' כלם יאמר אח"כ "ואהבת את ה' אלהיך" וכו', וע"כ אמר ג"כ "בכל לבבך" ר"ל בכח שכלך המכיר מעלת הי"ת הנשגב' והטוב המוסרי אשר המציא לך להיישירך בדרך נכוחה, ולהודיעך הדעות האמיתיות, "ובכל נפשך" החיונית והמרגשת אשר תכיר היטב בכל התענוגים והנאות הגופניות אשר סבב לך. "ובכל מאודך" (ר"ל לדעת הרב ז"ל בכל חפצך אל המועיל לך,) כי רק מידו לבד יתננו לך כל האמצעים האלה אשר יוכלו להועיל לך, גם על ענין אחר רומז הכ' בזה עוד, כי הנה החוקר אמר האהבה לא תוכל להיות שלימה כי אם בהיותה מיוחדת רק לאהוב אחד, אבל לא בהיותה מתחלקת בלב האוהב להרבה אהובים. כי מלבד שבאופן זה יוכל להיות על נקלה כי יקר המקרה שיתקבצו לפעמים שני הרגשים הפכים בלב האוהב ברגע אחד, ד"מ אם אחד מאוהביו שמח ועלז ביום חתונתו, והשני יתאבל אז על מת אשר לפתע פתאום ימות עליו, באופן זה לא יוכל האוהב הזה להראות אהבתו לאחד משני אלה, כי לא יוכל להתערב כראוי בשמחת אהובו זה, גם לא יוכל להתאבל עם האחר, ולנוד לו כראוי, כי כל אחד משני הרגשים אלה המתנגדים יחד, מחליש את רעהו, גם לרוב לא תשיג יד אוהב אחד לתמוך כראוי כל אחד מאהוביו הרבים בגופו או בכספו. ורק בהיות לו אהוב אחד לבד יוכל לחבר כל כחותיו יחד לעזרו כראוי, ואף כי כל זה לא יתכן לאמר בבחינת יחסנו אל הי"ת כי הוא נעלה ונשגב על כל מקרי ופגעי הזמן וחסרונות בני אדם: בכל זאת הרעיון אמיתי גם בבחינתו ית', כי רק כאשר ניחד אהבתו אליו לבדו שהוא אחד בתכלית האחדות תהיה שלימה ותמימה בלבנו ובנפשנו משא"כ אהבת המאמין באלהות הרבה אשר לא תוכל להיות שלימה גם לאחד מהם, בעבור כי חלק לבו ואהבתו תפרד והיתה לכמה ראשים וע"כ רק אחרי שאה"כ "ה' אחד" אמר "ואהבת את אלהיך בכל לבבך וכו'".
ואפילו נוטל את נפשך וכו' ר"ל כי הנה ידוע שהרבה סכלים בפרס ושנער אשר נמשכו אחרי אמונת צאראסטער ואף כי בימי הקיסר קאנשטאנטין כאשר התעם הסכל מאני בשנת פ"ה לאלף החמישי אשר ממנו כפר הרב ז"ל סיפור נחמד מאוד (עיין בפנים הספר,) האמינו בשתי התחלות ר"ל בב' אלוהות אשר האחד מהם פועל טוב והאחד פועל רע. והשיאם לזה מה שראו הרבה רעות נעשות עלי ארץ אשר לא רצו ולא יוכלו ליחס אל הי"ת שהוא עצם הטוב, בחשבם בדעתם הקצרה כי בזה ישימו תפלה לאלהים, כי לא שמו אל לבם לדעת כי גם הרע הפרטי מביא באחרונה עפ"י הנהגת הי"ת את התבל לטוב כללי ויסבב הרבה פעמים גם טוב בעליו הפרטי יען כי עי"ז ישוב ונחם על רעתו וייטיב דרכו המוסרי מלבד כי בראות כל אחרים זולתו כי הושב גמולו הרע בראשו יוסרו, ולא יזידון עוד להרע כמוהו (עיין מזה בהשמטות ביאורי לס' בראשית דף רס"ח ע"ב, ובביאורי להקדמת הרב ז"ל על מגילת איכה) ולהסיר הדעה הכוזבת הזאת מלבנו אה"כ "ראה נתתי לפניך היום את החיים ואת הטוב את המות ואת הרע "ואיוב אמר דרך תמיהה וגערה אל אשתו "גם את הטוב נקבל מאת האלהים ואת הרע לא נקבל" ? וכן הוא מחובת כל מאמין להאמין כי מיד ה' שהוא האחד בתכלית האחדות והעצם הטוב והמיטיב יצאו לפעמים בכל זאת גם רעות לפי שינוי המקבלים כחשר העירו ע"ז כבר חז"ל במאמר "לא כעולם הזה העוה"ב וכו' (עיין סוף שער נ"ט ויקרא דף פ"ט ע"ב וביאורי שם) וזה שאמרו גם חז"ל "ואפי' נוטל את נפשך", ר"ל גם במצאך הרע היותר גדול שהוא נטילת נפשך. לא תחדל מאהוב אותו ולא תסתפק באחדותו, כי אם תאמין שגם הרע הזה יוצא מאתו לבד, לטובתך ולתועלתך המוסרית בעולם הרוחני וזש"א ג"כ "אשרך ר"ע שיצאה נשמתך באחד. "ר"ל אשריך ר"ע שאמונתך חזקה כל כך שגם בצאתך נפשך ביסורים קשים מאוד, לא נסתפקת אף רגע אחד באחדות הבורא י"ת וכי גם הטוב גם הרע מאתו לבד יצאו:
כי באמרו וכו' ר"ל כי מאמר "והיו על לבבך" יורה לא לבד שיזכרם תמיד וישים עין שכלו והשגחתו עליהם, כי אם גם שיכבד אותם תמיד ויהיו לו יקרים נאהבים ונעימים כסגולה וכל הון יקר, כי שימת דבר מה על הלב שהוא מושב דם הנפש אשר ממנו תוצאות חיים לכל איברי וחלקי הגוף כנידע, היא אות וסימן להראות כי נאהוב אותו מאוד ומעלתו בעינינו יקרה היא מאוד כמאה"כ "שימני כחותם על לבך" וכו'. ומאה"כ "וישם דניאל אל לבו וכו' " יש לו גם כן הוראה כפולה זאת, ששם עין השגחתו על זה מאוד ורעיון מניעתו את להתגאל בפת בג המלך היה יקר ונכבד לו מאוד.
והוא ענין נכבד וכו' עיין גם ביאורי שם ויקרא דף י"א ע"ב.
שהענין הזיווגי וכו' ר"ל יחס הזיווג אשר בין בני ישראל ובין הי"ת דרך משל.
וזה שהגוף וכו' ר"ל איש בריא וחזק בטבעו אף כי יחלה לפעמים דרך מקרה ע"י שינוי האויר או היבה אחרת הלוא על נקלה ישוב ורפא לו לצמיתות, אף גם בקחתו רק תרופה אחת פשוטה אפס כאשר יחלה איש חלש ורפה הטבע, גם ע" הרבה תרופות ומורכבות לא יוכל לשוב עוד אל איתנו ובריאותו השלימה כי אם ישאר תמיד חלש וידוע חולי.
תוכן דברי הרב ז"ל הוא, כי הנה כבר אמרו מחקרי הטבע כי להעמיד גוף האדם, כבית נכון הבנוי על תלו צריכים ארבעה כוחות אשר פעולת כל אחד שונה מפעולת זולתו כח האחד הוא המושך מאכל האדם אל תוכו, ר"ל הכח המעיר ומסבב אותו לקחת מזון הכח השני הוא המחזיק אותו בקרבו, ולא יתננו לצאת החוצה בטרם ימוץ ממנו הלח והדם המצטרך למזון האדם, והשלישי מעכל אותו. ר"ל שפועל פעולתו עליו להפרידו ולהתיכו לחלקים שונים, והרביעי מחלק הלחיות הטובים המתפרדים ממנו לכל חלקי ואיברי הגוף, להשלים בהם מה שנתך ונאבד מהגוף בכל יום (עיין מזה ביאורי למעל' בראשית דף י"ג) והנפסד ממנו אשר לא יצלח עוד לכל, ידחה לחוץ ע"י הזעה, השתן, וצאת האדם, וכל עוד ישארו ד' כחות אלה באדם על כנם, ושומרים משמרת פקודתם כראוי. יהי' בריא וחזק, ורק כאשר יוחלש או יחדל אחד מהם מעשות פעולתו יחלה האדם, ועמודי בריאתו יחלו להתרופף, כאשר רומז ע"ז גם מאה"כ "ביום שיזועו שומרי הבית" וכו' כי הכוחות האלה קרא החכם בשם "שומרי הבית ואנשי חיל" וכמו כן צריכים להנהגת האדם הבייתית, ג"כ ד' מיני פעולות אלה, אשר יעשה אותן איש אחד כלן יחד, או שיעשו אותן אנשים שונים איש איש מלאכתו אשר הוא נועד לה, כי בכל בית צריך להיות איש אחד אשר ישתדל להביא טרף ומזון ושבר רעבון כל בני הבית, ולהמציא. להם גם כל שאר מחסוריהם המצטרכים להם ועל הרוב יעשה זאת בעל הבית. או עבדו תחתיו, ופעולתו זאת דומה לפעולת הכח המושך בכל בעלי חיים גם צריך להיות בו איש אחד מי שישמור כל הדברים האלה המובאים אל הבית, שלא יאבדו לריק וללא הועיל ופעולתו דומה לפעולת הכח המחזיק, גם צריך להיות בו מי שיכין ויתקן כל הדברים האלה כראוי, ד"מ המאכל והמשק' ע"י פעולת הבישול או האפיה, והמלבושים ע"י פעולת האריג' והתפיר' ושאר מלאכות, באופן שיהי' הכל ראוי לכל מה שיצטרך אליו, ופעולה זאת דומה לכח המבשל והמעכל את המזון בגוף, ומלבד כל אלה צריך להיות שם גם מי שיחלק לכל אחד ואחד מאנשי הבית המנה הראוי לו, ולהוציא את כל הנפסד לחוץ למען יהי' הבית תמיד נקי מכל סיג וחלאה, ורוב פעולות אלה נתונות לרוב תחת פקודת משמרת האשה הגביר' ושפחת', וכאשר יחדל אחד מכל אלה לבלתי עשות פעולתו כראוי יהרס שלום הבית, ואשר הגופני של כל יושביו, וע"ז העיר החכם באמרו "תחת שלש רגזה ארץ" וכו' כמו שהולך הרב ז"ל ומבאר, וכמו שיצטרכו ד' מיני פעולות אלה לקיום גוף האדם הפרטי, ולקיום ביתו בבחינת אשרו הזמני והגופני, כן יצטרכו גם ד' מיני פעולות שונות לשלימות הנפש כל עת היותה עלי ארץ והעדר או הפסד אחת מהנה ימנע ממנה ג"כ קנין האושר המוסרי, כמו שהעיר על זה החכם לדעת הרב ז"ל באמרו "דרך נשר" וכו' (עיין ביאורי למעל' בראשית דף ע') והנהגם להנהגת המדינה וכל חברה אנושית מצטרכות ד' מיני פקידים אלה, אשר ישימו תמיד עין השגחתם על כל אחת מד' פעולות אלה, ורק בשמור כל אחד מהם את משמרת פקודתו כראוי, יקוים שלום ואושר המדינה והחבר', תחת כי יהרס ויאבד על נקלה כאשר יעשו מלאכתם רמיה, ואף כי אם יחדלו מעשות' כלל וכמו שבגוף האדם הלב שהוא משכן החום הטבעיי ודם הנפש הוא ג"כ מקור כל הכחות הארבע' הנזכרות למעלה על פיו יצאו לפעול פעולותם, ועל פיו יחדלו מעשותן, כי מדי יחלש הלב על ידי שיתמעט דם הנפש בתוכו, ויתקרר החום הטבעיי בקרבו, תשבותנה גם פעולות כל איברי וכחות הגוף וכמו שבהנהגת הבית יעשו גם כל יושביו פעולותיהם רק על פי האדון המנהיג את הבית כלו, ובהנהגת המדינה רק על פי השר או הפחה אשר הוקם עליה, כן אם יסובב כראוי שלום הממלכה כלה המאחדת תחת ממשלתה כמה מדינות ועמים שונים צריך לרוב שיהי' מלך בתוכה אשר יפקיד כל הפקידים בארצה, והוא הראש והאדון לכלם, על פיו יוציאו ועל פיו יביאו את העם אל מקומם בשלום, והנה המלך הוא ככח הטבעיי הכולל אשר בגוף השומר ומחבר כל חלקיו ואיבריו יחד, כי גם הוא חובה עליו לחבר ולאחד כל פעולות ומעשי כל אחד ואחד מיושבי ופקידי המדינות כולן, לסבב הטוב הכללי אשר בצלו יחיו כלם שלוים ושקטים, [וכ"כ גם החכם ציצערא באגרותיו לאחיו "כי אין די למושל חכם, וצדיק אם יעשה רק בעצמו את הטוב והישר לעמו הנתונים תחתיו, כי אם יצטרך גם לפקוח עין בחינתו ולהשגיח על מעשי ופעולות הפקידים הנתונים תחת משמעתו לבל יפרצו פרץ, ויעשו עולתה, כי אם ילכו תמיד רק בדרך הצדק והמישרים למלאות חובתם, כי רק אז יסבב אושר והצלחת מדינתו,] גם כאשר ישים מס על הארץ יהיה חפצו רק למלאות בו צרכי ומחסורי הממלכה כלה לבד, למען סבב עי"ז שלום ואושר כל יושביה, [ובאופן זה ראוי ג"כ כי לא יגרע איש מתת כפי מסת הונו ורכושו את מנת המלך אשר יושם עליו [[וכן כתב גם החכם הנ"ל באחד ממאמריו. כי הכנסות המדינות ומנת מדתם אשר יבוא אל גנזי המלוכה והממשלה הן הן כעצבים ועורקים בגוף האדם, כי כאשר בלעדם לא תכון חיות וקיום האדם עלי ארץ, כן מבלעדא הכנסות לא תכון הצלחת המדינ' והנהגתה, ע"כ הוא ג"כ מחובת העומדים על משמרת פקודתי המדינה, לשמור אותן לבלתי תאבדנה בהעדר השלום בארץ, כי בהיות חרב ומלחמ' בתוכה אין מרעה צאן ובקר, ואין עבודת שדה וכרם, גם מסחר וקנין אין, ומאין ישלמו היושבים מנת המלוכה, וכסף חוקה אשר הושם למס עלימו ? ובאגרתו לאחיו כ': כי כל יושבי מדינה ומדינה אשר בצל מלכיהם ושריהם יחסו וישבו בטח מפחד רעת מלחמת אויב ואימת מגורות אנשי בליעל אשר בקרבם, ישימו על לב כי הממלכ' והממשלה הזאת אשר בצל כנפיה יחסיון ובאברתה תסך ותגן אלימו, לא יוכל להתנהג ע"י הפקידים שרי ואנשי הצבא רק ע"י הוצאות רבות מגנזי המלוכה, ואז בשמחה וטוב לב יתנו מטובם ואשרם כסף חק המלוכה ומנת מדתה מכל סחורתם ומרכלתם, ולא ירע לבם בתתם מעט מהרבה אשר יש להם לקנות להם במחירו מנוחה ומרגוע ממצוקת אויב ובטחון תמידי מפשע ארץ.],] ורק ממלך ישר וטוב כזה המשתדל רק לשחר טוב ארצו הכללי, אה"כ "מלך במשפט יעמיד ארץ" תחת כי בהיות מגמתו רק לתועלת עצמו, להשתרר על זולתו, ולבצוע בצע רע לביתו, לא לבד שלא ישחר הטוב הכללי, כי אם גם ירבה שוד וחמס בארצו, כי ממנו יראו עמו ושריו ויעשו כמוהו, לפנות רק איש איש לבצעו מקצהו ועי"ז יהרס שלום ואושר המדינה בכלל, כמאה"כ "ואיש תרומות יהרסנה" ונמשך מזה, כי הרע המסובב לארץ במלוך עליה איש עריץ, יגדל יותר, מהרע אשר יולד בקרבה בהיותה רק מבלי מלך או שר כלל, כי אז יחסר לה רק הטוב המסובב בהיות כל יושביה נקשרים ונדבקים יחד ע"י מלך טוב מושל באדם צדיק, אבל בכל זאת יוכל כל איש לבדו לשחר טובתו הפרטית, אפס במלוך אדם חנף או מושל רשע על הארץ, הלוא ממנו ילמדו גם כל הסרים למשמעתו להרע מעלליהם, ואז איש את רעהו יצודו חרם, ותמלא הארץ חמס ושוד, אלה וכחש רצוח וגנוב, באופן שאין גם אחד מיושבי הארץ אשר בביתו ובמעינתו ישכון בטח שקט ושאנן מפחד רעת עמיתו אשר במסתרים יארוב עליו להרע לו, והנה מכל האמור עד הנה נודע לנו למדי כי הקמת מלך אשר לצדק ימלוך, היא טובה גדולה לכל עם אשר ע"כ נראה לא לבד כי כמעט בכל האומות אשר היו מימי קדם עד עתה בכל מקומות מושבותם, השתדלו להשים עליהם מלך או שר, כי אם גם בהרבה בע"ח נראה כי ישימו להם כעין מלך אשר יצא ואשר יבוא לפניהם [ומה מאוד גדלו מפעלות הי"ת אשר שם בבחינה זאת בטבע הדבורים אשר הם קטני ארץ מאוד, כאשר יודיעו זאת לנו חכמי הטבע, כי בכל כורת יש ט"ז מאות זכרים הנקראים בשם דראהנען, וכ' אלף נקבות עקרות הקטנות מהם, אשר אין להם הכשרון להוליד הנקראות בשם ארבייטסביענען, בעבור עשותן כל מלאכת עבודה המצטרכת לקיום כלם, כי הן תמוצנה עסיס הפרחים לעשות ממנו דבש למאכל, ודונג לבנות ממנו לשכות שונות י"ב מאות או יותר להיות משכן לאפרוחי הדראהנען, ולשכות אחרות קטנות למשכן אפרוחי הדבורים עושי המלאכה, ושאר לשכות להניח שם הדבש, ולשכות אחרות יותר גדולות למשכן המלכה, כי בכל כורות יש רק נקבה אחת הגדולה מכל שאר הדבורים, אשר היא פרה ורבה מאוד, כי תלד בכל שנה כ' או ל' אלף ביצים, והיא הגבירה והמלכה לכולם, על פיה יצאו ועל פיה יבואו, גם המות לא יפריד ביניהם, כי במותה ימותו לרוב כלם, או לפחות יתפרדו ויפוצו אנה ואנה, ואם על פי מקרה תולד עוד נקבה אחרת כמוה, אשר לדעת קצת החוקרים תהיה זה רק, אם תזורה ביצה אחת באחת מלשכות המלכה, אשר הן רחבות ידים יותר משאר הלשכות, אז אם מספר דבורי הכורת גדול כל כך עד שיוכלו להחלק לשנים, תצא המלכה הצעירה הזאת מהכורת הראשונה אל מקום אחר, ועמה יצאו גם חצי מספר הדבורים להיות לעם אחר, ואם לא, ימיתו המלכה הצעירה הזאת, כי בכל כורת לא תוכל להיות שוררת כי אם מלכה אחת,] וידוע ג"כ כי גם המושגח בהשגחה פרטית מהי"ת חובה עליו לתקן תחילה עניניו כראוי, לפי מה שתחייבהו ההנהגה הטבעית, כי רק אז תהיה לו אח"כ השגחת הי"ת הפרטית למנה בתכלית השלימות, לא להיות תמיד עצל חובק את ידיו, לבלתי עשות מאומה להטבת עניניו בהנהגה טבעית בבטחונו לבד על הי"ת כי הוא לבדו יגמור כל טוב בעדו [ע"ד משאחז"ל (פסחים דף ס"ד ע"ב) "אניסא לא סמכינן," ועד"ז אמרו ג"כ להורות על זה יכול יהיה יושב ובטל ת"ל וברכך ה' בכל אשר תעשה,] (ועיין מזה ביאורי למעלה בראשית דף קצ"ט,) ונמשך מזה כי ע"כ ברצות הי"ת לשחר שלום ואושר האומה הישראלית גם בבחינ' מדינית, ונצטוו להשים עליהם במאה"כ "ואמרת אשימה עלי מלך ככל הגוים" וכו' ר"ל אם תבקש רק לבלתי היות בבחינת הנהגת המדינית הטבעיית נגרע משאר העמים, אז לא לבד יישר הדבר בעיני, כי אם גם מצוה אני אותך עליו "שום תשים עליך מלך," וכן נצטוו ג"כ לתת שופכים ומנהיגים בכל עריהם במאה"כ "שופטים ושוטרים" וכו' (כמו שנראה שנצטוו גם לעשות שאר תחבולות אנושיות בהלחמם עם מלכי כנען ובשאר מלחמותיהם, ולא להסתפק לבד בבטחונם על הי"ת, אשר אין מעצור לו להושיע גם מבלי שום תחבולת מלחמה, כי גם הי"ת חפץ שיעשה כל אדם מה שיש ביכלתו האנושית לעשות לטובתו ולתועלתו, ורק אז ישפיע עליו ברכתו, וישלח עזרו מקודש בכל אשר יעשהו,) וחטא ומרי ישראל בשאלם להם מלך בימי שמואל, אשר בעבורו חרה לא לבד אף שמואל, כי אם גם אף ה' עליהם היה לפי"ז רק בעבור שאמרו "תנה לנו מלך לשפטנו ככל הגוים" כי בזה הורו לא לבד שלא יתרצו עוד במשפט שמואל שהיה השופט עליהם, כי אם גם שיחפצו לצאת גם מרשות הי"ת והנהגתו הפרטית והנסיית עליהם, ורוצים להתנהג תמיד רק באופן טבעיי ממלך אנושי, ולהושע רק על ידו מכל הצרות אשר תמצאמו. ככל שאר הגוים וזשאה"כ "ואתם מאסתם את אלהיכם מכל רעותיכם וצרותיכם" וכו' ר"ל גם בעת צר לכם לא תחפצו עוד שיושיע לכם באופן נסיי, יען כי אז הייתם מחויבים גם לשמור חקיו ומשפטיו. אשר רק על ידם תעשו ראוים להתנהג בהנהגתו ההשגחיית הזאת, ויותר טוב הוא לכם לפי דעתכם הנפסדה להיות חפשים מעבודתו למען היות לכם היכולת ללכת בשרירות לבכם הרע, אבל פעולת שימת המלך עליהם בעצמה לא היתה רעה בעיני הי"ת כלל, אחרי כי הוא בעצמו צוה אותה ביד משה נביאו, וברעיון זה מבאר הרב ז"ל הרבה כתובים (עיין בפנים הספר,) ועפ"י הדברים האלה יבואר גם מאחז"ל שהחילנו בו כי בתחילה אמר "מניין שממנין שופטים וכו' וממנין שממנין שוטרים וכו' ת"ל שופטים וכו'" ויען כי תכליתם היא לחבר ולאחד כל בני העיר או המדינה להיות לחברה אחת, נקראים בשם" אלהים" בעבור שהם שותפים לאלהים בענין זה, שגם הם יחברו כמוהו אישים פרטיים אל כלל אחד, ור"י אמר "מניין שממנין אחד על הכל" הדומה בזה עוד יותר לאלהים עליון, בעבור שקושר אישי כל האומה והממלכה להיות יחד כאיש אחד חברים, ת"ל "תתן לך" ר"ל אני מצוה אתכם ומרמז בזה גם על מינוי אחד, אשר על ידו תעשו כולכם כגוף וכעצם אחד, והוא מינוי המלך על כלם, ועל זה רומז מלת "לך" בלשון נוכח ליחיד על כל האומה הישראלית בכלל, וע"ז מורה גם מאה"כ בדה"י שאחר שאמר תחילה בלשון רבים "ושוטרים הלוים לפניכם" וכו' אמר אח"כ "ויהי ה' עם הטוב" ר"ל היקר והנכבד מכלם אשר יהיה להם בעבור זה לראש ולקצין. הדומה בבחינה מה אל הי"ת המחבר ומאחד כל חלקי הבריאה, וכל הנמצאים כלם להיות לאחדים, וע"כ יהיה גם הוא בעזרו כמו שאמר "ויהי ה' עם הטוב".
והנה המבקש וכו' ר"ל כי במאמרו "הלוא קציר חטים" וכו' רמז להם כי כמו שהמטר והגשם הם מסבבים רוב טובה בבואם בעתם, ובכל זאת בימי קציר חטים הם מסבבים רק טוב מעט להקר החום הגדול אז ביותר, ורעה הרבה, כי התבואה הנקצרת תשחת ממי המטר, כן שימת המלך אף שהיא בעצמותה טובה גדולה ונרצית בעיני הי"ת גם בבחינת האומה הישראלית, אשר ע"כ נצטוו גם עליה, בכל זאת האופן אשר בו שאלו זאת עתה ממנו הסב כי רק טוב מעט ורעה הרבה יסובב להם ממנה.
כי כל עוד שיהיה ההתחלות יותר חזקות וכו'. (עיין מזה שער ע"ח וביאורי שם במדבר דף ס"ו ע"א).
אמנם לפי וכו' ר"ל כמו שיש יתרון לאדם על כל שאר בע"ח בעבור היות לו שכל אנושי אשר בו יוכל להמציא תחבולות שונות לתועלת עצמו וכל זולתו, אשר הם מתיחסים אליו בבחינה מה, מה שאין ביכולת שאר בע"ח אשר השם ה' חכמה ודעת, כן יגדל גם בהפך הרע המסובב ממנו לזולתו בהשתמשו בשכלו וחכמתו אך להרע, מרעת כל חייתו שדה, כי הוא יכול לסבב נזק לזולתו לא לבד בכח גופני שלו כי אם גם בתחבולותיו ומזימותיו הרעים משא"כ שאר בע"ח אשר רק בכח גופם כי חזק הוא יוכלו להרע, לא בכח שכל החסר להם, ע"כ נצטוו ישראל להשים שופטים ושוטרים בארץ אשר ישגיחו שלא יעשה איש מהם נזק ועול לרעהו, ולא יעשוק החזק את החלש ממנו והשופטים נצטוו גם הם לבלתי עשות עול והטות משפט, למען לא תגרע עי"ז מעלת חברתם האנושית גם מחברת ואגודת שאר בע"ח, אשר גם מהם יחיה כל מין יחד באחוה ורעות, ויעשו תמיד רק משפט ומישרים ביניהם, ולא יתנו איש מהם לעשות עול לזולתו ולעבור חקי הצדק הטבעי כמו שספרו חז"ל וקצת חכמי הטבע מכמה מיני בע"ח (עיין בפנים הספר.).
אמנם הדבר המהנה וכו', להבין דבריו אלה צריך אתה לדעת כי כל זוית נצב כזה # אשר יתהווה מב' קוים ישרים הנוגעים יחד, הוא רביע הכדור באופן שאם נציג ראש המחוגה בנקודת א' מקום חיבור הקוים יחד ונעשה ממנו כדור שלם גדול או קטון כמו שנרצה, באופן שנקודות א' תהיה תמיד המרכז מהכדור הזה כזה # יהיה תמיד רובע הכדור הזה שהוא צ' מעלות או חלקים (כי כל כדור שלם יחלק לש"ס מעלות או חלקים כנודע,) נסגר בין ב' הקוים הישרים האלה אשר ממנו נתהוה, ונודע ג"כ בס' אקלידוס במופת הנדסיי שאין להכחיש אמתתו כלל, כי כל ג' זויות של כל משולש כזה # כוללות יחד ק"פ מעלות או חלקים אשר יעשה עליו מכל כדור, והן שוות לפי"ז לב' זויות נצבות הכוללות ג"כ יחד ק"פ מעלות כנ"ל, ומעתה יאמר החוקר כי אין לחשוב כלל ששום אדם יאמר ויחשוב הפך זה, שאינן שוות לב' נצבות בעבור שיגיע לו מזה איזה הנאה, ועצב מהפכו ר"ל בהיותן שוות, אחרי שמשפט שכלי זה הוא אמיתי שאין להכחישו, אפס בדברי הריב והמשפט שבין איש לרעהו שתלוי רק בשיקול דעת והתפעליות לב השופט לדעת על ידו מי הוא הצדיק ומי הרשע? נקל מאוד לאדם לעות משפטו, ולחשוב לפעמים דבר לאמת וצדק מה שבאמת אינו כן, אם רק מגיע לו מזה איזה הנאה ועצב ע"י הפכו, וע"כ פסלה התורה את הקרובים והנוגעים בדבר לדון, אף כי שהם אנשים ישרים ותמימים, כי אין אדם שליט ברוח טבעו לבלתי היותו נפעל ממנו בשפטו, וכן אמרו גם חז"ל "אין אדם רואה חובה לעצמו" והרב ז"ל הרבה עוד להביא ראיה על זה מכמה מאמרי חז"ל (עיין בפנים) וזה שאמר גם הכ' "כי השוחד יעור עיני חכמים" ר"ל כי מי שלוקח שוחד יהיה תמיד לבו נוטה רק לטובת מי שנתנו לו, ואם גם ירצה לשפוט צדק לא יוכל עוד, כי יהיה נפעל מנטיית לבו לעות משפטו לבלתי הכיר עוד האמת, כי אם להצדיק רק את המשחד אותו.
יאמר שיבדל וכו' ר"ל שבאופן עשיית משפט על פי מצות התורה נבדל ממה שהיינו עושים אותו רק על פי השכל הטבעיי ד"מ בנדון שלפנינו אחרי שיחייב השכל האנושי ומצות התורה גם יחד שנשתדל בכל עוז לבער הגילולים ועובדיהם מן הארץ, היה השכל מחייב ג"כ שלא לעשות שום הבדל בין העובדים האלה יהיו רבים או מעטים, כי בכל האופנים חטא משפט מות להם, גם לא היינו מצריכים על פי משפט השכל לעדות שני עדים, כי אם בכל אופן שהיה מבורר לנו אל נכון שחטאו בעון זה, היו ג"כ ראוים להענישם, אבל הצדק התורני, מחייב שרק על פי העדת ב' או ג' עדים ולא באופן אחד יענשו החוטאים, והבדיל ג"כ בין החוטאים בעצמם בבחינת מספרם וחשיבותם, כי היחידים נידונים מב"ד של כ"ג שהיו בכל שער ושער, ועיר הנדחת או זקן ממרא רק עפ"י הב"ד הגדול של ע"א זקנים שבירושלים.
לפי שהסדר וכו' ר"ל יען כי חיי ההשערה וההגבלה עפ"י משפטי התורה ומצותיה הם טובים מאוד לכל העם, ע"כ נצטוה המלך לקרוא תמיד בספר התורה למען יחיה גם הוא תמיד חיי ההגבלה, ויהיה בזה לנס ולמופת לכל עמו אשר ממנו יראו וכן יעשו. כעין מה שאמר גם החוקר כי תנועת ופעולות הנמצאים העליונים ר"ל הכוכבים והגלגלים הן מוגבלות ומשוערות כראוי, למען יסובב מהן גם הסדר והתיקון הראוי בנמצאים התחתונים עלי ארץ. אשר עליהם יפעלו פעולותיהן,
כבר נודע וכו' ר"ל כי יען שהאדון או המנהיג ראוי להם להתנהג עם הנתונים תחתיהם בצדק ומישרים, נוכל לאמר עליהם ע"צ השאלה שהם מקום הצדק והמשפט, וע"ז רומז גם מאה"כ "מקום הצדק שמה הרשע" ר"ל שראה עלי ארץ, שמי שעליו הי' מוטל לעשות צדק הוא עושה באמת רק רשע, ונמשך מזה כי כמו שבמקים הגשמיי המקום הקבון הוא מוקף תמיד מהגדול ממנו, ד"מ אותן ארבע אמות שראובן בתוכם הם מקומו הראשון. והחדר אשר ארבע אמות אלה בתוכו הוא מקומו השני, והבית הגדול אשר החדר הזה בתוכו הוא מקומו השלישי, והרחוב אשר הבית עומד בו מקומו הרביעי, וכן יעלה הדבר ממנו והלא' אל העיר, המדינה, והממלכה, וחלק העולם אשר הוא שוכן בהם כן הוא גם בבחינת המקום הנאמר רק ע"צ השאלה, כי אחרי שבבחינת הצדק והיושר יש גבוה על גבוה שומר, א"כ כל איש מיושבי העיר אשר יעשה עולה ורשע הוא מקום הרשע הראשון ושר ושופט העיר אשר הי' לו להשגיח עליו ולמנעו מהרשיע ולא עשה כן, הוא מקום הרשע השני ושופט המדינה המקום הרשע השלישי, והמלך השליט על כלם מקום הרשע הרביעי, וע"כ כאשר ימצא חלל באדמ' ולא נודע מי הכהו, באופן שנעלם מקום הרשע הראשון, ועי"ז נסתר גם מקום הרשע השני, אחרי שלא נודע ג"כ מאיזה עיר הי' הרוצח ותחת איזה שופט ישב ? ע"כ צריך שיבוקש הדבר רק מהמקום השלישי, ר"ל מיד הסנהדרין הגדול וזשאה"כ "ויצאו זקניך וכו' יען כי הי' להם להשגיח יותר על הטבת דרכי ופעולות כל ישראל הסרים למשמעתם ולמנוע עי"ז שלא תעשה כרעה הגדול' הזאת בתוכה.
ואומר אני וכו' הנה ידוע כי כמו שאנו מתחילים למנות היום מתחלת הלילה כן מתחילים קצת העמים למנותו מתחלת היום עת צאת השמש על הארץ, והתוכניים יחשבו תחלת היום מחצות היום, ועמי אייראפא מונים תחלתו מחצות הלילה כאשר יורו ע"ז כלי השעות באיטאליען ובקצת משאר המקומות, אשר מספר השעות החקוק עליהם יחל בשעה א' אחר חצות הלילה ויכלה בשעת כ"ד שהוא חצות הלילה שאחריו, וע"כ יאמר הרב ז"ל מחויב האיש הישראלי לקדש כל תחלת היום השונה לפי דעת המונים השונים האלה, ביחדו אותו לעבודת הי"ת, ועפ"ז הוקבעו גם ד' זמני התפלות, תפלת השחר כזרוח השמש עלי ארץ, ותפלת מנחה גדולה אחר חצות היום, ותפלת הערבית כאשר תבוא השמש ותחלת חצות-הליל' לחסידים ואנשי מעשה הסומכים בזה עלמאה"כ "חצות לילה אקום להודות לך" וכו'.
אמנם התכונות הרעות וכו' ר"ל כי בעבור שהיתה רבקה אחות לבן הארמי שם המורה בהפוך אותיותיו "הרמאי" על היותו מלא מרמה ותוך, ע"כ היו עוד קצת מידות ותכונות רעות מושרשות בלב בני יעקב, ורק מהן הית' נסיבה קנאת ומשטמת האחים וירידתם למצרים המסובבת מזאת.
ושמחת וכו' כונתו, כי כמו שנשמח יותר בתת לנו ד"מ המלך או אחד משאר השרים היושבים ראשונה במלכות טבעת זהב ממולאה בתרשיש או שאר אבן יקרה. מאלו נמצא אותה רק דרך מקרה ברחוב העיר, כי תחת שבאופן זה נשמח רק על הטבעת לבד, נשמח באופן הראשון בכפלים, גם על הטבעת גם על החן והחסד אשר מצאנו בעיני המלך או השר, עד כי נשאת נשא לנו כן תגדל גם שמחתנו יותר בפרי מעשנו ובכל תבואת ארצנו, אם נחשוב כי רק מיד ה' האוהב אותנו נתן לנו כל זאת, מאלו נחשוב רק שבאופן טבעיי נהיו לנו כל אלה וזשאה"כ "ושמחת בכל הטוב" אשר נתן ה' אלהיך לך" ר"ל יען כי מידו לבד נתן לך כל זאת, רק בחשבך כן שרק הוא נתן לך כל הטוב ההוא תהי' נוטה יותר לתת ממנו גם לעניים ואביונים, למען תת בזה לו תודות על כל תגמולוהי עליך וזשאה"כ "אתה והלוי" וכו':
אמר כי הזבחים וכו' ר"ל אף שלפי דעת החוקר הי' כבר מימי קדם נהוג בין העמים להקהל יחד בימי האסיף, ולזבוח זבחי תודה ושמחה, ואז היו נותנים גם מעשר תבואותיהם לעניים, בעבור הרגש החמל' הטבעית עליהם בכל זאת צוה הכ' שיעשו גם פעולות אנושיות כאלה לא רק בעבור משפט שכלם ואהבת עמיתם. כי אם רק בעבור מצות הי"ת אשר ע"כ יאמר העשיר בעת שיבער הקודש והמעשרות מן הבית "עשיתי ככל אשר צויתני" וכו'.
כמה צריך האדם וכו' עיין מזה ביאורי למעל' במדבר דף נ"ו ע"א.
כמו שהוא הענין בראשי האצבעות וכו' עיין למעל' בביאורי ויקרא דף ל' ע"א.
ועליהם וכו' כונתו כי לא לבד עשיית הרע מתועבת בעיני הי"ת, כי אם גם עשיית הטוב רק למראה עין ולמען כחש והחניף בזה לבני אדם, להסתיר רוע המחשב' תחת מעשה טוב החיצוני, כאשר יורה על זה גם מאה"כ "אבן ואבן" וכו' כי מדרך הסוחרים הרמאים להנית בחנותם תמיד אבן ישרה למען יחשבו הקונים כי ישקלו להם כראוי, ובכל זאת בעת ימכר להם ישקלו להם באבן תסרה או יקנו מהם באבן יתירה, באופן כי האבן הישרה בעצמה היא להם רק האמצע להונות בה ב"א יותר על נקלה, וע"כ גה היא תועבת ה' כמי האבן החסירה או היתיר' וכן אמר גם מליץ אחד (שהביא הרב ז"ל לא נודע לי מי הוא) שמצות התורה "תחיינה את המהיר" לעשותן באמת ובתמים "ותספינה את היהיר" ר"ל שלפעמים תכשינה את פני איש יהיר אשר רעות במגוריו בקרבו. ובכל זאת יעשה המצות למראה עין לבד, למען כחש בזה לב"א החושבים בראותם זאת, כי הוא צדיק והולך מישרים וע"ז רומז גם הכ' פה שארור יהי' האיש אשר לא יקים דברי התורה לעשותם בתם לבו, כ"א למען הונות בהן את בני אדם.
וזה שבקיום וכו' ר"ל כי תחילה ילמוד האדם ממורהו לעשות הטוב' מבלי אשר יבין זאת עוד מעצמו ויעשהו ג"כ רק כמצות אנשים מלמדה, ואח"כ יקנה לנפשו ט"י הרגלו זה בעשיית הטוב, גם קנין מעולה ונטית עבעו אל הטוב, ולאט ולאט כאשר תגדל עי"ז גם הכרתי לדעת בעצמו כי ראוי ונכון הוא לפניו לעשות הטוב והישר בעיני אלהים ואדם, יעשהו אז בלב שלם ובנפש חפצה ורק אז יחשב לו למעשהו האמיתי, כי רק מה שיעשהו האדם עפ"י משפט שכלו, ונטיית לבו יקרא "מעשהו" על צד האמת לא מה שיעשהו רק עפ"י מצות מורה ומלמד זולתו מבלי דעת והבין עוד תכליתו היטב, כמאחז"ל "גדול התלמוד שמביא ליד מעשה" (ר"ל לידי מעשה אמיתית, כי ע"י הלימוד התמידי תרבה דעת האדם לעשות אח"כ מעשה הטוב גם עפ"י משפט שכלו ותבונתו) (עיין מזה גם בשער מ"ז וביאורי שם,) ועי"ז רומז גם מאה"כ "והיה אם שמוע וכו' לשמור ולעשות וכו' כי השמיעה רומזת על הלימוד, והשמירה בלב על קנין המדות הטובות, והעשיה על מעשה הטוב,
ואומר כי וכו' ר"ל שכאשר ישחית איש דרכו המוסרי יהיה הדבר בהפך ממה שיהיה בעת אשר יחל להטיבו בתחילה, כי להטבת דרכי איש יצטרך תחילה לימוד המורה ואח"כ קנין המדה הטובה ואח"כ עשיית המעשים הטובים ברצון חפשי, כמו שאמרנו למעלה, אפס כאשר יתעה האדם מדרך השכל, ישחית תחילה את מעשהו, ויתעיב עלילותיו, אף שעוד נשארו בקרבו נטיותיו ומידותיו הטובות ואח"כ בהשחיתו גם את אלה יזכור בכל זאת עוד לימוד מורהו אשר למדו מנעוריו להטיב דרכו, ורק כאשר יהיה כבר נושן ברעתו, ישכח גם את הלימודים הטובים האלה, וע"כ סדר הכ' גם באופן זה זה העונש הראוי להם על כל אחד משלשה אלה, כי בתחילה אמר "ישלח ה' בך את המארה וכו' מפני רוע מעלליך וכו' ועל הסרת המדות הטובות גם מלבם אמר "ובאו עליך כל הקללות וכו' כי לא שמעת בקול ה' אלהיך לשמור" וכו', ועל שכחת לימודי ה' היקרים אמר אח"כ "ונשארתם במתי מעט וכו' תחת כי לא שמעת בקול ה' אלהיך ר"ל כי היית כאלו לא שמעתם מעולם לימודי תורת ה' אשר תכליתם היתה להיישיר מדותיך ומעלליך ׃
והוא לשון הפרסיים וכו', נראה לי שצ"ל לשון הרומיים (וכן הוא בדפי ויניציאה המגי') כי לשון בבל ופרסיים אשר בהיותן גם הן כשפת עברית לשונות בני קדם המדברות מעמים הקרובים אליהם היו נשמעות, גם לרוב מבני ישראל, ורק על הרומיים שוכני איטאליא הרחוקה מאוד מארץ ישראל, כי כל אורך הים האמצעי מבדיל ביניהם נאמר "גוי מרחוק" ורק על לשונם המערבית הרחוקה מלשון עברית ושאר לשונות׃ המזרחיות, כרחוק מזרח ממערב, נאמר ג"כ "גוי אשר לא תשמע לשונו," והנה ידוע ג"כ כי טיטוס שר צבא הרומיים דבר על לב ישראל שישלימו אתו ויביאו צוארם בעול הרומיים ברצונם החפשי, כי אז יניחם בארצם לעבוד עבודת בית ה' כבראשונה, והמה הקשו את ערפם לבלתי שמוע בקולו, ואף כאשר צוה טיטוס ליוסף הכהן אשר היה בתחילה שר צבא ישראל ונשבה אח"כ ביד הרומיים, לדבר על לב אחיו העומדים על חומת ירושלים, ולקרוא להם לשלום, כי ישלימו עמו, כי אז יחוס עליהם, על העיר ועל הבית, ולא יוסף עוד להלחם אתם, השליכו עליו אבנים מעל החומה, עד שהסבו בכל זאת, כי חרה אף טיטוס בם עד להשחית, ויהרוס אח"כ את העיר ואת בית ה' שרף באש כמסופר הכל בארוכה בס' יוסיפון לרומיים ולעבריים, וע"כ יאמר הרב ז"ל כי מאה"כ "והשיב בך את כל מדוה מצרים" רומז על קשי ערפם זה, אשר קרא בשם "מדוה מצרים" יען כי סבב להם כל הרעות האלה, כמו שסבב גם קשי לב מצרים להביא ה' עליהם את כל מגפותיו,
הצא"בה שם נגזר מלשון צבא השמים בל"ע 4צאבאאיסמוס שטערנדינסט5, ונקראו בשם זה העמים הקדמונים אשר עבדו לשמש ולירח ולכל צבא השמים, ויען כי הם חשבו וכתבו בספריהם שע"י פעולות ועבודות ידועות ישמרו כל פרי וצמחי השדה מהנזקים הרגילים לבוא עליהם, ובני אדם ישמרו על ידן משן בהמות וחיות רעות, ע"כ אמר הכ' פה פירוש הפך כל זאת, "זרע רב וכו' כרמים תטע וכו' כל עצך ופרי אדמתך" וכו' ובדברי הברית הראשונים (ויקרא כ״ו:כ״ב) אמר "והשלחתי בכם את חית השדה" וכו' ואמר ג"כ "ושן בהמות אשלח בם" (דברים ל״ב:כ״ד) להורות בכל זה כי בעזבם את ה' אלהיהם לעבוד הבלי נכר יביא עליהם אותן הרעות אשר יחשבו להשמר מהן עי"ז (עיין מכל זה במ"נ ח"ג פ' ל"ז),
ועבדת שם" וכו'. הרב ז"ל רומז פה על הצרות הרבות והרעות אשר מצאו את היהודים שוכני ארץ שפאניען בימיו, כי בקצת המקומות הכריחו אותם תחילה להמיר דתם, ואח"כ העלילו עליהם כי לא באמת ובתמים ישמרו חקי הדת החדשה אשר קבלו עליהם, וע"כ הוכו זהומתו בעבור זה באכזריות חימה, ואף כי אחרי אשר נתחדש שם בשנת רמ"א לאלף הששי משפט חקירת הדת כי אז נשרף בגלוי ולעיני כל, כל מי שנחשד שאינו מאמין בדתו החדשה או שאינו שומר חקיה כראוי, עיין מכל זה מה שכתבתי בהערה י"ט לתולדת הרב ז"ל.
ויהיו עבדים למלכים וכ', הרב ז"ל רומז בזה על מה שהיה המנהג בימיו וגם זמן רב לפניו ולאחריו כי היהודים היו בכל מקומות מושבותם נקראים רק בשם "עבדי המלכות", ולא עבדים אל העם, שהם בעצמם עבדי המלך, ויאמר הרב ז"ל כי גם זה היה מחסדי הי"ת עלינו, כי תמיד נתן ה' רחמים עלינו בלב כל המלכים אשר כפלגי מים הוא בידו, אשר על כן הם גם בטבעם נוטים תמיד יותר אל הרחמים והחנינה על האומללים הנתונים תחתיהם מהמון העם אשר בהם תמיד פוחזים ורקים לרוב, ואלו נמכרנו להם חלילה לעבדים ולשפחות הלוא היה גורלנו רע ומר עוד יותר ? וכן הורה גם הנסיון בכל הזמנים והמקומות (ובעו"ה גם בזמנינו אלה), כי מדי סרה רק זמן מעט אימת המלך ושופטי הארץ מעליהם, קמו עלינו לכלותינו ולגרשנו מעל הארץ. לולא ה' שהיה לנו תמיד להצילנו מידם, אשר ע"כ מחויבים אנו ג"כ עפ"י דתנו הקדושה להתפלל תמיד בשלום המלכות והשרים שופטי ויועצי הארץ:
תוכן דברי הרב ז"ל הוא, כי אחרי שעיקר האדם ועצמותו הוא נפשו המשכלת נשמת חיים אשר נפח ה' באפיו, הלא נמשך מזה, כי כל אדם הוא עצם בפני עצמו, ואין קשר והתחברות אמיתית בינו ובין נפש אבותיו. כמאה"כ "הן כל הנפשות לי הנה כנפש האב וכנפש הבן" ר"ל לכולן יש עצמות נפרדת וכולן רק ממני נתונות, באופן שלא יוכל איש לחשוב שנפש הבן אצולה מנפש האב עד שתחשוב בעבור זה כחלק ממנה. ונמשך מזה ג"כ כי אף שיוכל כל אדם לקבל חוב מה על נפשו, בכל זאת לא יוכלו לקבלו גם על נפש בנו, אחרי כי קיום כל חוב תלוי רק ברצון הנפש. ונפש הבן היא נפרדת מנפש האב. והוא בעבור זה גם עצם נפרד בעל רצון וחפץ חפשי בפני עצמו ואף כי שבבחינת הגוף נוכל לחשוב הבנים בבחינ' מה כעין חלקי גופות אבותם, אחרי כי מחלציהם יצאו, וכמחז"ל בנידה דף ל"א ע"א "שלשה שותפין באדם" הקב"ה, אביו ואמו." בכל זאת מלבד כי כפי מה שאמרנו כבר תלויה קבלת החוב והשלמת' רק בנפש שהיא עיקר, ולא בגוף שהוא רק כלי מעשה הנפש המונהג על ידה, הנה גם כח גופני זה של האבות הראשונים מתמעט והולך מדור לדור, עד שכמעט לא נחשב כבר למאומ' בדור רביעי או חמישי, ואף כי בדור אחרון [כאשר נראה גם לענין פסול הקרובים שהאב כשר להעיד עם בן בנו (עיין ב"ב דף קכ"ח ע"א, ובח"מ סי' ל"ג] ואחרי ההקדמ' הזאת הלא יקשה לכל משכיל להבין דברי הכתוב "ולא אתכם לבדכם אנכי כורת את הברית וכו' כי את אשר ישנו פה וכו' ואת אשר איננו פה ? ומאחז"ל בהרבה מקומות בש"ס שכל ישראל מושבע ועומד מהר סיני לעשות כל דבדי התורה הזאת ? כי איך היו האבות הראשונים יכולים לקבל חוב זה לשמור ולעשות את כל דברי התורה הזאת גם על בניהם אחריהם עם נולד כי יבא ? ואף שנרא' מדחז"ל שרצו לבאר ספק זה באמרם שגם נפשות הדורות האחרונים היו שם במעמד כריתות הברית הזה, גם בזאת לא יונח עוד לנו. כי אחרי שהנפש מצטרכת גם אל הגוף בעשות' אחת ממצות ה' כאשר יורה על זה מאה"כ במצות "אשר יעשה אותן האדם" (ר"ל העצם המחובר מגוף ונפש) א"כ הלא תשאלנו נפשנו לדעת איך יכלה הנפש מבלי הגוף לקבל על עצמה חוב זה ואף כי אחרי שהגוף עם כל נטיותיו ותשוקותיו החמריות מתגנדים מאוד לשמירת המצות אשר תשימנה מתג ורסן להן ואין חביב לאדם שלא בפניו ? וקצת החכמים, רצו לאמר כי בשש מאות אלף רגלי הגברים לבד מטף ונשים אשר היו במעמד ההוא, היו כבר כלולים צורת ותבנית כל האישים הפרטייים מבני ישראל עם שנויי תכונות נפשותם וגופיהם האפשריים עד סוף כל הדורות. באופן שבדורות הבאים לא היה ולא יהי' עוד שום איש מישראל אשר כדמותו וצלמו לא הי' כבר בתוך האישים הנמצאים אז במעמד ההוא, ונמשך מזה כי גם אין אחד מהדורות האחרונים יוכל להצטדק ולאמר. כי לפי תכונת ומהות נפשו וגופו השונה מבני הדור הראשון לא יחפוץ לקבל עול התורה עליו אחרי שכבר קבלו עליו איש אחר כמוהו שהי' דומה לו בצלמו ותבניתו ובתכונת נפשו וגופו לצמיתות (אשר ע"כ צוו חז"ל גם את הרואה ששים רבוא מישראל לברך "בא"י חכם הרזים" יען כי במספר גדול כזה מישראל יוכללו כבר כל האישים הפרטיים האפשריים להיות בעם הנבחר הזה בכל הדורות עם כל שינויי דמותם ותכונותיהם הגופניות השונות זו מזו, וזאת היא גם דעת המקובלים בגלגול הנפשות) אפס גם בזה לא נחה עוד דעת הרב ז"ל כי בכל זאת הלא נחשב כל אדם אשר לו דעת ורצון חפשי המשתנ' תמיד לפי שינוי יתסי הזמן והמקום אשר הוא נמצא בתוכם לעצם אחד נפרד בפני עצמו אשר איננו מחויב עוד לשמור ולעשות כל אשר קבל על נפשו איש אחר כמוהו באלה ובשבוע'. אף כי דמה אליו בכל שאר הבחינות הנפשיות והגופניות ? ועוד ספק אחר מעיר הרב ז"ל על ענין וחומר השבועה והאל' הזאת אשר קיומה הנצחי מבואר בכ' "אם ימושו החקים וכו' גם זרע ישראל ישבתו" וכו' כי אם נאמר שהכונה שלא יהי' האפשרות ביד ישראל לעולם לעבור ברית ה', יקשה כי לפי זה תבטל מהם כבר הבחירה החפשית אשר היא העיקר והפנה אשר עליה נוסדו כל לימודי התורה, ושכר וגמול הטוב והרע?, ואם נאמר שאף שאינם רשאים לעבור על השבועה והאלה הזאת ונחסרה מהם היכולת המוסרית לזה יש להם בכל זאת היכולת הגופנית לזה, הלא תבטל עי"ז בהשקפה הראשונה הבטחת הכ' שלא ישבתו מהיות עוד גוי לפניו ? אחרי שאינו נמנע מהם בכל זאת לעבור את בריתו ? מלבד כי כאשר יסופר לנו מפי הנביאים ואנשי הרוח, וכאשר יורה גם הנסיון עברו ישראל כמה פעמים כבר את הברית, והפרו את החוק האלהי, גם לא נוכל לאמר שכונת הכ' רק שתמיד נשאר הכח והמשפט ביד הי"ת להכריח את ישראל להקים דברי הברית אשר כרת עמם בעבור השבועה שהשביעם על זה ולהענישם בעבור זה גם בעונש יותר גדול אם יעברו עליו, כי כמו שלא יצטרך אדוני הארץ המושל בארצו כחפצו ורצונו להשביע את עמו שיפרעו לו המסים אשר הם מחויבים לתת לו בכל שנה ושנה, אחרי שגם מבלעדי השבועה הזאת יש כבר כח ותוקף בידו להכריחם לזה, כן לא יצטרך גם הי"ת לזה אחרי שיחסו לישראל כיחס האדון אל עבדו הנתון תחת ידו ומחויב לשמור מצותיו אף שלא נשבע עליהן ? ועוד ספקות אחרות העיר הרב ז"ל על כל זה (עיין בפנים,) ע"כ פנה דרך לעצמו, ואומר כי השבועה והאלה הזאת, היא רק כעין ענין וחק טבעיי, אשר הטביע ה' בקרב לב כל ישראל מאז היה לגוי עד סוף כל הדורות, להדבק תמיד בה' אלהי אמת, ושלא לעבור בריתו כולם גם יחד, באופן שאם גם היה לפעמים ויהיה עוד עד דור אחרון, שיתעו מהם רבים או מעטים לעבור בריתו ולזנות אחרי אלהי נכר, בכל זאת הוא כעין נמנע קיים, שיהיו כלם סרים מאחריה' ועוזבים אותו, ונדמה זה לחוק טבעי אחר שיסד ה' בטבע בעלי חיים, שישתדלו תמיד לא לבד לשמור את נפשם, ולהשאיר גופם כל הימים הקצובים להם פה עלי ארץ לפי טבע כחותיהם וליחותיהם הגופניות, ויחסי מקומם וזמנם, ושלא לאבד עצמם לדעת לפני בו קצה זה, כי אם גם לפרות ולרבות בארץ למען השאיר מינם עלי ארץ גם אחרי אשר יעלה המות כבר בחלונם להכרית אישיהם הפרטיים, וברית טבעיי זה נשאר תמיד קיים לעולמים, באופן שאם גם ימצאו לפעמים אנשים מעטים אשר במר נפשם על קשי גורלם ישלחו ידם להמית את עצמם, או אשר יחדלו בעבור סיבות שונות מהתקשר בעבותות אהבה עם חברם ואשת בריתם לפרות ולרבות ממנה, בכל זאת הוא נמנע קיים שיעשו כן כל בני אדם או שאר בע"ח גם יחד להחנק ד"מ כלם ביום אחד, או לחדול תמיד מנגוש אל אשה, כי הרגש והתפעליות טבעם אשר לא יוכלו להיות מגורשים מקרב לבם לצמיתות, יאלצו ויכריחו תמיד את רובם לבלתי עשות ככה כן הוא הענין גם בבחינת ישראל אל הי"ת, כי בעבור שהכירו אבותינו הראשונים אותו ועבדוהו בלב שלם, הבטיחם שכל עוד שיחזיקו זרעם אחריהם בתומתם, ייטיב להם לתתם עליון על כל גויי הארץ, אפס אם יעזבו את בריתו, וחקיו לא ינצורו, יסיר חסדו ואמתו זה מהם המובטח להם רק בתנאי שישמרו את בריתו, (כאשר באר הרב ז"ל כל זאת במשל נחמד עיין בפנים,) ובהסתירו באופן זה את פניו מהם, יהיו לאכלה לבז ולמשיסה לכל עמי הארצות, לא לבד בעבור עונש סורם ממנו, כי אם בעבור שהם המעטים והחלשים מכל עמי הארצות אשר סביבותם, כאשר ירמוז על זה גם דברי חז"ל שאמרו ד"מ "מלמד שכפה עליהם ההר כגגית וא"ל אם תקבלו את התורה מוטב, ואם לא שם תהיה קבורתכם" כי באבדן מעלתם המוסרית הם באמת גרועים מכל משפחות האדמה, אשר יוכלו אז לכלותם ולהשמידם על נקלה (ועיין מזה גם ביאורי למעלה במדבר קכ"א ע"א) ועי"ז הטביע הי"ת גם בלב האומה הישראלית ההרגש הפנימי כי לא תסכים לעולם בכללה להפר ברית ה' לסבב בזה כליונה המוחלט, כי זה הלא היה דומה להסכמת כל בני אדם יחד לסבב ברצונם החפשי אבדן נפשותם בשלוח ידם אל עצמם ואל בשרם, או אבדן מינם מעל פני האדמה ע"י שיחדלו כלם יחד בבחירתם החפשית מהשתדל לפרות ולרבות בארץ מה שהוא באמת נמנע קיים לעולם כמו שכתבנו כבר למעלה, וע"ז מורה גם מאחז"ל "כבר קבלוה בימי מרדכי" ר"ל שגם אז ראו כי כפסע היה בינם ובין המות ואבדן כל האומה הישראלית ע"י הצרים אשר קמו אז עליהם מסביב לכלותם. לולא ה' שהיה להם להצילם מידם בעבור שבכללם שמרו בכל זאת את תורתו והחזיקו בדתם ואמונתם האמיתית, ואלו עלה אז על דעת כלם לפרוק עול התורה והאמונה מעל שכמם היו כלים ועובדים כרגע, ושפטו מזה בצדק כי חייהם ואורך ימי עמם עלי ארץ תלוים רק בשמירת התורה והאמונה אשר ע"כ קבלוה עליהם, ואמתת משפט זה יכירו וידעו גם כל ישראל עד סוף כל הדורות, אשר ע"כ תשאר כללותם  לעולם אחוזה דבוקה בה' ואמונתו האמיתית, ורק זאת היא לדעת הרב ז"ל עצם השבועה וברית האלה הנכרת עם כל נפשות ישראל בערבות מואב מני אז עד סוף כל הדורות אשר היה שם ואת אשר לא היה, וע"ז רומז גם מאה"כ "אם ימושו וכו'. גם זרע ישראל ישבתו" וכו', כי כמו שאף שהוא ביכולת הי"ת לבטל חקי הטבע אם ירצה בכל זאת, כפי מה שיסד בעולמו אשר הוא חפץ בקיומו, לא ימושו החקים האלה לעולם, כן הדבר גם בבחינת ישראל כי אף שבלתי ספק יהיו בהם בכל הדורות והזמנים יחידים רבים או מעטים אשר ימירו חקי דתם ואמונתם ויחלפו תורות, ויענשו על זה, בכל זאת לא ישוער,  שתסכים לעולם כל האומה הזאת בכללה להמיר דתה ואמונתה להפר חוק ולעבור ברית, לסבב בזה שביתתם הכללית, מהיות עוד גוי לפניו, אף שגם זה איננו בגדר הנמנע המוחלט, וע"ז רומז גם מאמר המדרש שהחל בו הרב ז"ל "לפי שהנפשות שם היו וגוף עדין לא נברא" וכו' ר"ל שאף שגופי הדורות האחרונים לא היו אז עוד נבראים בכל זאת החוק הטבעיי שהטביע ה' בנפשות כל האומה הישראלית מני אז עד סוף כל הדורות שם היה, באופן שכל הנפשות ההן כמושבעות מסיני הנה.
אך אמנם וכו' תוכן דבריו בקוצר הוא, כי רק אצל יחידים רבים או מעטים מכלל האומה הישראלית הוא באפשרות  שיעברו אלות הברית אשר כרת עמהם ה' בשני אופנים, הא' ע"י שיכחישו בה' או בתורתו המקובלת מאבותם, והב' שיודו בה' ובתורתו ובכל זאת יפתה לבבם לסור מחקי התורה בעבור נטיות לבם ותאותם החמרית, ועל כל אחד מאלה יענשו החוטאים בב"ד אם נודעה חטאתם, ואם לא נודעה חטאתם, או שיעלימו הב"ד עיניהם מהם, יענישם ה' על עונם כראוי, אפס בבחינת כללות האומה הישראלית תתכן רק האפשרות. שיעזבו לפעמים כולם חקי התורה ויחדלו לעשותם בפועל, בעבור נטית יצרם הרע, אבל לא להכחיש חלילה בה' ותורתו לצמיתות להפר בריתו אתם כמו שכתבנו כבר למעלה: וע"ז רומז גם מאה"כ "כל זאת וכו' ולא שקרנו בבריתך, לא נסוג אחור וכו' ר"ל אף שלפעמים נטתה אשורנו מני דרך הנכוחה והישרה בבחינת רוע פועל כפינו ומעשה ידינו, בכל זאת במצפון לבנו נשארה תמיד האמונה האמיתית בך, וזש"א ג"כ אח"כ "אם שכחנו וכו' ונפרוש" וכו' רומז הכ' בזה לדעת הרב ז"ל על אותם היהודים שהיו בזמנו (עיין תולדות הרב ז"ל) ואשר ישנם עוד עד עתה כמעט בכל הזמנים והמקומות, אשר רק בעבור אימתם ופחד המות, או בעבור חמדת ההון והרכוש ושאר קניני הזמן המירו דתם למראה עין, ופרשו כפיהם אל זר, ובכל זאת לא שכחו לקרוא במסתרים בשם ה' אלהים אמת,
והנה הוא מבואר, ר"ל כי כמו שבהיות ד"מ עץ תפוח, תאנה, ורמון השונים מאוד באיכותם ומהותם נטועים יחד בגן אחד, ישנו בכל זאת חלקי המים העפר והאויר אשר יכנסו אל תוכם בשוה, את טבעם ומהותם הראשונה להיות בכל אחד ואחד מהם לחלקי אותו הצמח המר או המתוק אשר יכנסו אל תוכו, כן גם לימודי התורה והמוסר אשר יכנסו בלב איש תם דרך יתהוו בתוכו לנצר נאמן עושי פרי תנובה המשמח אלהים ואנשים אף שבקרב איש הפכפך ופועל און יתהוו גם הם לשורש פורה ראש ולענה כמאה"כ פה פן יש וכו' ומאה"כ בהושע כי ישרים דרכי ה' צדיקים ילכו בם, ופושעים יכשלו בם.
ולהנצלו מטעם וכו' כצ"ל ור"ל כי יחשוב אם גם כל בית ישראל ישימו מתג ורסן לתשוקתם הגופנית, באופן שימנעו מהם כמה הנאות ותענוגי הזמן, אני בשרירות לבי אלך להנות מהם ככל אות נפשי ובכל זאת אנצל מהעונש ושלום יהיה לי כי בכל הטוב אשר ייטיב ה' לישראל, יטיב גם לי אחרי שאני פרטיי מהם ומחובר עמהם, ודומה אני בזה לחלקת שדה הרוה אשר לא תצטרך להיות משקה מידי אדם ובכל זאת ישקוה ע"י השדה הצמאה והעיפה הסמוכה לה כמאה"כ למען ספות הרוה את הצמאה, (נראה שהרב ז"ל מפרש פעל ספות מלשון חז"ל בכתובות דף ה' ע"א ספו ליה כתורא שהוא לשון אכילה ושתיה ויתורגם לפי"ז,):
תוכן דברי הרב ז"ל הוא, כי אחרי שנראה שהיותר שלימים בבני אדם לא מתו מיתה גופנית כמות כל אדם" כי אם לקח אותם אלהים ואינם. כמו שנמצא בחנוך ואליהו וכמו שספרו לנו חז"ל גם משאר שלימים כי גם גופם נזדכך עד שזכה להכנס לחיים הנצחים. ואחרי כי בלתי ספק תחשב זאת למעלה נכבדה ויקרה מאוד, הלא בצדק נתמה מדוע לא היתה למנה גם למשה אשר היה בחיר כל בני אדם ושלם מכלם ? כי בבחינת חמרו ומזנו אשר הוא דבר המשותף לכל אדם, היה שוה ומשוער מכלם עד שהיה בעבור זה גם בעל מידות טובות ותכונות נפשיות יקרות, יותר מכל זולתו, כמו שהעיד עליו הכ' "והאיש משה ענו מאוד מכל אדם וכו"', ובבחינת מעלת הנבואה אשר היא מתנת אלהים יקרה אשר תהיה למנה רק לקצת יחידי סגולה, נאמר ממנו "ולא קם נביא כמשה" וכו', וכבר נראה שגם בעיני חז"ל היה הדבר קשה להבין, כי תהיה יד המות הגופני שלטת באיש שלם כמשה, והלבישו בספרי רעיון זה בספור מליציי כדרכם (עיין בפנים), ולבאר זאת יקדים הרב ז"ל ויאמר, כי אחרי שחיי האדם מסובבים רק מחיבור גופו עם הנפש, וחיבור זה לא יוכל להיות קיים ונשאר תמיד, כי אם רק עד עת בוא יום הפקודה להפרידם זה מזה, כי זאת תכלית ותעודת כל אדם עלי ארץ, שיהיו שני אלה מחוברים יחד רק זמן מה רב או מעט, לפי שינוי והתחלפות מזגי בני אדם, הלוא נמשך מזה בהכרח כי אין איש אשר ימלט גופו, מיום המות וחי לעולם, כמו שאמר כבר הכ' "מי זה גבר יחיה ולא יראה מות ?," אך בבחינת הפירוד הזה המסבב מות כל אדם, יש בבני אדם שלש מדרגות לפי השתנות אופן פעולותיהם ומעשיהם בעוד בחיים חייתם, האחת היא מדרגת רוב בני אדם, אשר בעבור המשכם בחייהם תמיד רק אחרי תענוגים גופניים ותשוקות חמריות, נדבקה ואחזה נפשם עם גופם בחוזק כל כך, עד שכמעט גם המות לא יוכל להפריד ביניהם לצמיתות, כעין מה שאמרו חז"ל ד"מ נפש הרשעים היא קשה לצאת מהגוף, כצמר הנאחז בקוצים, אשר לא יוכל להנתק ממנו על נקלה, ובגופת המת ממחלקת בני אדם כאלה, דבקים עוד ענינים רעים ונפסדים מהנפש, והיא נכספת ומשתוקקת עוד אל עניני החומר עד שנחשבת כדבוקה ונאחזת עוד עם הגוף, גם אחרי הפרדה כבר ממנו, [ואפשר שהרב רומז בזה גם על רשמי העון והחטאת אשר חטאה הנפש, הנשארים קיימים עוד גם בגופת המת, ] וע"כ צותה גם התורה שתטמא בעבור זה נבלת מין האדם (אשר רוב אישיו הם מהכת הזאת) טומאה חמורה יותר מנבלת שאר בע"ח ודיבוק ענינים נפסדים וכוחות הנפש כאלה עם הגוף קראו חז"ל בשם "מזיקין ורוחות הטומאה" (עיין מכל זה למעלה שער פ"ט וביאורי שם). השניה היא מדרגת אותם השלימים המעטים אשר הם אנשי מופת ויחידי סגולה, אשר בשכלם ותבונתם היו מתגברים תמיד בחייהם על חמרם, ולא נמשכו כלל אחרי תשוקות גויתם, אפס אם גם בעבור זה לא היתה מעולם יד גופם וחמרם שלטת על נטיות נפשם להיות נכנעת לפניהם, ונמשך מזה שגם בעת מותם אין נפשם דבקה ומשתוקקת עוד כלל אל הגוף, בכל זאת לא יכלו להטהר גם הם למדי ובתכלית השלימות באופן שתפרד ותופשט במותם נפשם המשכלת מעניני החומר לצמיתות, כי עוד דבוקים ואחוזים בה זמן מה ענינים קלים וחלושים ממנו, עד שיופשטו ממנה אח"כ הפשטה גמורה וממדרגה זאת היה אליהו בעלותו בסערה השמימה, כמו שאמר הרד"ק לרמוז על זה "שבגלגל אש נשרפו בגדיו וכלה בשרו ועצמו (ר"ל שכל עניני גופו וחמרו אשר דבקו עוד בנפשו ספו תמו אח"כ) עד שרוחו לבדה שבה אל האלהים אשר נתנה, ושאר השלימים המעטים שנדמו אליו אשר מהם נאמר כי זכו להכנס בעדן גן האלהים בגוף ונפש, השלישית היא מדרגת משה רע"ה שהיה היותר שלם בבני אדם, אשר בעת מותו נעשתה ההפרדה היותר שלימה בין גופו הגשמי לנפשו הרוחנית, באופן שלא נשאר שום קשור וחיבור כלל עוד ביניהם, כמו שהוא באמת התכלית הנרצה מהי"ת בבריאת האדם כמאה"כ "וישוב העפר על הארץ כשהיה (ר"ל מבלי שום עירוב מענין וכח נפשיי עוד) "והרוח תשוב אל האלהים אשר נתנה," (ר"ל באותו מעמד אשר נתנה לאדם מבלי היות בה עוד שום עירוב מנטיה גופנית וחמרית) וע"כ לא היה בגופו שהיה רק עפר מן האדמה שום טומאה כלל ונתעסק הי"ת שהוא טהור וקדוש לבלי תכלית בקבורתו לבד, (ויען כי רבי יהודה הנשיא היה בבחינה מה ג"כ באותה מדרגה יקרה עד שקראו חז"ל אותו בשם "קדוש" והללו אותו במדות יקרות ונשגבות מאוד (עיין בפנים), אמר ר"ח עליו ג"כ "אותו היום שמת רבי בטלה הכהונה") (עיין מזה גם למעלה בביאורי לשער פ"ט) והנה מכל האמור עד הנה נמשך שאף שמעלת אליהו והמעטים אשר נדמו אליו, היתה יותר יקרה ממעלת שאר בני אדם, בכל זאת היתה מעלת ומדרגת משה נשגבה עוד יותר ממנה, (ומבואר בזה הספק שהעיד הרב ז"ל בתחלת השער) ויען כי אופן התעסקות הי"ת לבדו בקבורתו הוא ענין נסיי נסתר ונפלא מאוד, אשר לא נוכל להבין ולהשיג אותו בשכלנו האנושי' אמר הכ' על זה "ולא ידע איש את קבורתו" ר"ל שלא ידע איש מקום קברו ולא השיג ג"כ אופן וענין קבורתו (כי שם "קבורה" יורה לא לבד על מקום הקבורה כשם "קבר", כי אם גם על אופן וענין הקבורה, ומהות המתעסקים בה (עיין מזה גם למעלה שער כ"ב דף קס"ד ע"א ושער כ"ז דף רי"ז ע"ב), ויען כי יש לפי"ז בענין העדר ומניעת ידיעת קבורתו מצד אחד מעלה גדולה ויקרה למשה, כי הי"ת לבדו התעסק עמו בקבורתו באופן נפלא ונסיי, ומצד אחד יש בזה גם קצת חסרון מעלה, כי אלו ידעו בני אדם מקום קבר איש האלהים קודם זה, בלתי ספק היו באים תמיד מכל אפסי הארץ לכבודו, להתפלל ולשפוך את שיחם לפניה' פה במקום מנוחת מבחר כל בני אדם ואדון כל הנביאים זה, כמו שספרו לנו גם חז"ל במאמר שהחל בו הרב ז"ל מהמלכיות ששלחו לחפש ולבקר את קברו, אך במשכיות דבריהם אלה נסתר גם הרעיון הזה, כי השלוחים האלה ברצות קצתם לחשוב בתחילה שרק מעלה ויתרון הוא לו שנסתרה קבורתו. ראו מצד אחר שגם לחסרון מענה יחשב לו בבחינה מה, שנעלם מקום קברו וכאשר רצו קצתם לחשוב בהפך, שרק לחסרון מעלה יחשב זה לו, השיגו מצד אחד גודל המעלה והיתרון שהתעסק השם יתברך בעצמו בקבורתו באופן נסתר ונעלם מכל, עד שהכירו כלם יחד באחרונה, כי שני אלה חוברו יחדיו מעלה בבחינה אחת, וחסרון מעלה בבחינה אחרת ומבואר בזה מאחז"ל על נכון:
והשתדל מצד חלקיו וכו' ר"ל כי חז"ל רצו להורות בזה רק, כי לא בעבור הפסד אחד מהד' יסודות אשר מהם מורכב כל אדם, ולא בעבור הפסד והשחתת הרכבתם הזאת בעצמה, אשר ע"כ שב כל אחד ואחד מהם למקומו הראשון, מת משה כאחד משאר בני אדם, כי באמת היה הוא שולט על כל ד' יסודות אלה, ורק עפ"י ה' ורצונו לבד מת, ועל ידו שב גופו אל מקום נעלם ונסתר מעין כל, והלבישו רעיון זה במעטה משל יקר ונחמד מאוד, באמרם שמלאך המות בא "אל הים" רמז ליסוד המים, "ואל ההרים והגבעות" רמז ליסוד העפר "ואל הגיהינם" רמז ליסוד האש, "ואל מלאכי השרת רמז ליסוד הרוח עפ"י מאמר הכ' "עושה מלאכיו רוחות" שר"ל שגם הרוחות בשם "שלוחי מלאכי ה'" יקראו "ואל ישראל" רומז על ההרכב' האנושית מכל אלה יחד, וכ"א וא' מהם אמר "לא בי הוא, כי הוא שליט וגובר עלי, ורק אלהים הבין דרכו, ר"ל אופן מותו, והוא ידע את מקומו אנה הוא נקבר".
שהיה שלם מחיות וכו' ר"ל שכבר השלים החיים פה בעולם הארציי אשר אינם אמיתיים כי המות דבוק ואחוז בהם ובא לחיי העולם הנצחיי האמיתיים שאין בהם עוד שום מיתה ולפי"ז לא יסתור מאמרם זה "אליהו לא מת" למה שכתב עד עתה, אך דעת חז"ל, שהבדילו בין אליהו והדומים לו לשאר צדיקים, נראה שאינה כן כי אם שאף שכל שאר הצדיקים קרואים ג"כ, "חיים במיתתן, נשגבה בכל זאת מעלת אליהו והדומים לו עוד יותר ממעלתם.
קרוב הוא וכו', הרב ז"ל משתדל להראות, כי כמו שאחז"ל שכל המלות הנזכרות בכתוב זה מורות מלבד הוראתן הפשוטית, גם על כל הענינים העתידים להיות, אשר הראה ג"כ הי"ת למשה, כן רומזות לפי דעתו גם על מדרגות שלימותו המוסרית אשר עלה עליהן משה בזה אחר זה, כי "מערבות מואב" ר"ל מהשלימות הנקנה לו מלידה ומבטן עפ"י טבעו הנמשך אחר מהות וטבע אבותיו הישרים והתמימים [כנודע שרוב בני אדם ידמו באיכות טבעם ומהותם אל אבותיהם,] עלה "אל הר נבו, אשר על פני יריחו" ר"ל שהגיע אל מדרגת הנבואה והשגת הנמצאים הרוחניים "והגלעד עד דן" רומזים שנתגלו לו מה שנועד להיות בזמן העתיד ואופן משפטי הי"ת איך ינהיג את התבל לתת לכל איש ואיש כדרכיו וכפרי מעלליו. "ואת כל נפתלי ואת ארץ אפרים ומנשה "ר"ל כי נתגלה לו ג"כ איך ישפיע ה' מעללי הנפתלים המעותים ארחותם, ומעללי האנשים אשר יפרו וירבו רק בתאות העולם ומנשים ושוכחים בעבור זה עניני נפשם, ואשרם המוסרי "ואת ארץ יהודה עד הים האחרון" ר"ל כי הראה לו גם שכר האנשים השבים מדרכיהם ומודים על פשעיהם וכי גם אם ישובו רק ביום האחרון לחייהם הארציים, יקחו בכל זאת חלקם הצפון להם בעולם הנצחיי, "ואת הנגב וכו"' רומז כי השיג בחכמתו איכות ומהות העולם התחתון אשר הוא חסר כל טוב עצמיי, אשר אין לו מים להשקות צמחיו, והעולם התיכון שהוא עולם הגלגלים, אשר הוא כארץ הככר בין ארץ הנגב וצחיח סלע, ובין הבקעה שהיא לרגלי ההר הלחה תמיד מהמים היורדים מן ההרים, ואחרי שעין הרואה יוכל לראות אותה מכל סביביה מבלי הפסק הרים וגבעות, דומה תמונתה לעיגול כעולם הגלגלים שהם ג"כ גשמים עגולים "עד בקעת יריחו" ר"ל שהעולם התיכון הזה מתנועע ע"י השכלים הנבדלים, שהם בעולם הרוחני הנקרא ד"מ בשם "עיר התמרים", כי הם ואף כי הי"ת שהוא סבתם הראשונה נעלים ונשגבים על כל שאר הנמצאים זולתם, כתמרים הרמים והנשאים הנעלים על כל שאר עצי היער, "עד צוער" רומז כי מן השגת עולם השכלים הזה, הלוא אך מצער היא לבוא גם עד תכונת השגת הי"ת שהוא העליון על כל, ואחר שזכר הכ' כל אלה ההשגות היקרות, אשר השיג משה בחייו עד שבא לקץ השלימות האפשרית כפי יכלתו האנושית, אמר "וימת וכו' על פי ה'," אשר אמחז"ל עליו "שמת בנשיקה" ר"ל בדיבוק אלהי היותר אפשרי לאדם.
וזה כי פסיעות וכו' ר"ל אחרי. נראה שהתנא ספ"ה דאבות חלק חיי האדם מעשרים עד מאה שנים לחלקים של עשר ועשר שנים נוכל לאמר כי גם פה חלק המדרש חיי משה שהם מאה ועשרים שנה לי"ב חלקים של עשר ועשר שנים, וקראם בשם "י"ב פסיעות", ואמר עליו "שקפצם בקפיצה אחת" ר"ל שחי בכולם באופן אחד ושוה, וכחו וגבורתו לא עזבוהו עד יום מותו, כי אם ככחו אז בעשר שניו הראשונים, כן כחו עתה במותו בכלות עשר שניו האחרונים כמו שאה"כ ג"כ "ומשה וגו' במותו לא כהתה עינו" וכו'
והפליגו פיוטים וכו', פה רצה הרב ז"ל לתת רק טעם וסיבה למה שהפליגו הפייטנים במליצתם ושיריהם אשר חברו לאמרם בשמחת תורה, יום כלות קריאת התורה וזכירת מיתת משה, לספוד עליו מר עד מאוד, שלא יחשוב איש כי מיתת משה רע"ה היתה חלילה לרעתו, כי נהפוך הוא, הוא יושב עלז ושמח בצל שדי, ומתענג שם נעימות נצח בימינו, אך כונתם בזה היתה רק לעורר את לבנו ולהזכירנו ביום מותנו, למען נשוב אל ה' באמת, ובכל לבנו, כי אם משה השלם בבני אדם מת על פי ה', אף כי אנו מלאי עון. מי זה גבר ממנו אשר יחיה ולא יראה מות ?
כמו שתראהו שם וכו' (עיין ביאורי שם בשער י"ג בראשית דף צ"ה)
שם בשער פ"ב, (עיין ביאורי שם תוכן שער פ"ב).
בפרשת מי מריבה (עיין ביאורי שם תוכן שער פ').
ואנחנו בארנוהו וכו' (עיין ביאורי למעלה שער ה' בראשית דף מ"ב ע"א ושער י"ג שם דף ע"ב).
קורים ננקד בחירק, כונתו כי פעל קוראים" יורה על התפלה אפס פעל "קורים" יורה רק על אמירת וקריאת דבר מה כמו בלשון חז"ל "קורים את שמע" וע"כ רומזת פה מלת "קוראים" המנוקדת כמו "קורים" לא לבד על הקריאה והתפלה אל הי"ת כי אם גם על סוד הזכרת שמו אשר לפי דעת חכמי הקבלה תועיל מאוד ליודעים להשתמש כראוי בהזכרת השמות הקדושים כנודע וע"ז רומז גם מאה"כ לדעתו "וקראתי בשם ה'" ויקרא בשם ה'.
תוכן דברי הרב ז"ל הוא כי קצת החוקרים אמרו, כי השגת העונג אינו יכול להיות תכלית לפעולה מה, יען כי העונג הוא רק הרגש נעים המתהוה והמתחדש לאט לאט, ונוסף תמיד מעט מעט בלב המתענג לפי המשך ורבות הפעולה ההיא המסבבת אותו, והתכלית צריך להיות דבר שלם ותמים אשר יושג בבת אחת ולא יתהוה רק לאט לאט, כמו ד"מ תכלית בנין הבית שהיא הישיבה בו, המושגת בבת אחת רק בכלות פעולת הבנין עד תומה והחכם אריסטו השיב עליהם ואמר: כי האומרים כן תועים רק במה שמחליפים העונג הבלתי שלם אשר נחל להרגיש כבר בהתחלת פעולה טובה מה, ואשר הוא נוסף והולך תמיד יותר ויותר בהמשך הפעולה ההיא, עם העונג השלם והאמיתי שהוא התכלית המושגת רק בהשלמתה לצמיתות, אשר באמת הם שונים ונבדלים זה מזה, ד"מ כאשר נבנה לנו בית לשבת תהיה הישיבה בו והעונג השלם והאמיתי אשר נרגיש עי"ז במצאנו בו מחסה מזרם וממטר, התכלית המושגת רק בבת אחת בכלות הבנין כלו אבל העונג הבלתי שלם אשר הרגשנו כבר בעת הבנין בעצמו, כאשר נשלם בו לאט לאט חלק אחר חלק מהבית הבנוי הזה, אשר הוא מתחדש ומתהוה לנו רק מעט מעט, אינו התכלית, והוא שונה ומתחלף מאוד במין ואיכות, מהעונג השלם המושג בכלות כל מלאכת הבית שהוא התכלית באמת, וע"כ יהיה גם שמיני העצרת בכלות ימי החג שונה ומתחלף בהמות שמחתו ואיכות קרבנותיו' משמחת וקרבנות שבעת ימי חג הסוכות הראשונים, לרמוז בזה על מהות העונג השלם אשר ישיג כל איש תם וישר דרך בעולם הנצחי באחרונה, אחרי כלות ימי חייו הארציים השונה והמתחלף מאוד מהעונג הנפשיי, אשר הרגיש כבר פה עלי ארץ בהשיגו מעט מעט מדרגת שלימותו המוסרית, (ועיין מכל זה למעלה שער ס"ז ובביאורי שם ויקרא דף קנ"ג ע"א) ונמשך מזה כי שני אלה ר"ל השגת התכלית והעונג האמיתי המושג על ידה, וסוף המעשה והפעולה המהבבת אותה, הם תמיד צמדים דבוקים ואחוזים יחד, וע"כ נראה ג"כ כי כל איש משכיל בהתקרבו אל קץ ימיו שהוא סוף כל מעשיו עלי ארץ, יזכור גם את תכליתו אשר ישיג אז לפי פעולותיו הקודמות, ואם היו טובות וישרות, הלוא ישמח עתה בבואו על שכרו, כמו שאה"כ "טוב שם" וכו' ר"ל כמו שהשם אשר יקנה המלך בשובו באחרית ימיו משדה המערכה אשר שם נצח כל אויביו מסביב טוב יותר "משמן הטוב" אשר בו נמשך תחילה למלך, כי זה רק תחלת גבול פעולתו וזה סופו, כן גם טוב יום המות" (של איש שלם וישר דרך) עת תכל ותשלם כל מלאכת עבודתו עלי ארץ, "מיום הולדו" עת החל רק לצאת לפעלו ולעבודתו עדי ערב, ונשף ימי חייו, וע"כ אמר הכ' ג"כ "טוב ללכת אל בית אבל" (ר"ל במות איש יקר ושלם) "מלכת אל בית המשתה (ר"ל בסעודת מרעים אשר תעשה בעת הולדת בן זכר) באשר הוא סוף כל האדם (ר"ל כי יום המיתה הוא סוף הזמן אשר בו נקרא בשם "אדם" המורכב מחומר וצורה, תחת כי בצאת נפשו תפרד מגופו וחמרו ולא יקרא עוד בשם "אדם" כי העפר ישוב אל הארץ, והרוח תשוב אל האלהים, ואין להם דבר עוד יחדיו,) ואחרי כי הוא סוף ימי חייו הארציים הוא גם קצה גבול פעולתו עלי ארץ, וקרוב אל התכלית המושגת רק אחרי כלות הפעולה, אפס זאת יבין רק כל משכיל האמיתיי כמו שאמר "והחי יתן אל לבו" ר"ל החי האמיתי אשר הוא ירא ה' וישר דרך, בעל דעת ובחינה ראויה ישכיל ויבין את זאת, כמו שאמר גם המשורר "יקר בעיני ה"' וכו' ר"ל השלימים אשר רוח דעת ויראת ה' ועשות הטוב והתושיה נוססה בקרבם, אשר בשם "חסידים" אמיתם יקראו" הם לבדם יכירו וידעו, כי המות הוא דבר יקר בעיני ה' כמאמר ר"מ "והנה טוב מות" ואחרי כי מן האמור עד הנה נודע כי סוף המעשים והשגת התכלית הם תמיד שני דברים הקרובים ודבקים יחד, הלוא הוא מהראוי כי נחברם יחד גם בדברנו מהם, ר"ל כי מדי נזכיר סוף המעשים נזכיר גם התכלית המושגת בהם, כמו שנראה ג"כ בתורתנו הקדושה שסמך הכ' מאמר "ויכל אלהים ביום השביעי" המורה על כלות הבריאה וסוף כל המעשים שנעשו בה, למאמר "וישבות ביום השביעי" המורה על המנוחה שהיא נתינת הי"ת הכח והרשיום לחוקי הטבע להיות מעתה מתנהגים והולכים כל ימי העולם, שהוא התכלית בבריאתו (כמ"ש כבר למעלה בביאורי לשער ד' בראשית דף ל"ז ע"א) באופן כי סוף התנועה שהיא הוצאת כל הברואים מאין ליש, והמנוחה שהיא התחלת הנהגת הטבע, היו סמוכים ותכופים זה לזה, כמו שהוא גם בפעולת אדם ד"מ כאשר ילך איש אל מקום ידוע, הנה בבואו שמה כלה תנועתו וינוח, וא"כ סוף תנועתו ומנוחתו שהיא תכליתו הנרצה, סמוכים וקרובים זה לזה, אף שבאמת התנועה והמנוחה הם שני דברים המתנגדים זה לזה, וכן סמך הכ' גם במלאכת המשכן מאמר "ויכל משה את המלאכה" וכו" למאמר "וכבוד ה' מלא את המשכן" שהוא התכלית, ובבנין בית ה' ע"י שלמה, נסמך ג"כ מאמר "ותשלם כל המלאכה" וכו' למאמר "והענן מלא את בית ה'" שהוא התכלית הנרצה בו וכן נראה גם פה בפרשתנו כי בכלות משה עפ"י ה' את התורה כלה, אשר בה כלולים כל המצות והמעשים אשר יעשו אותם ישראל, למען השיג על ידם האושר המוסרי, חשב למשפט להגיד ולהודיע להם ג"כ התכלית אשר ישיגו בסוף כל המעשים התוריים האלה, אך יען כי השכר הרוחני והאמיתי הזה אינו קצוב ומשוער כי אם הוא לבלי תכלית, יען כי הוא ענין אלהי המושפע מהי"ת אשר גם שלימותו גדולתו וטובו, הם בלי תכלית כנודע, ע"כ הודיע להם גם שכרם זה רק במאמר סתמיי "אשריך ישראל מי כמוך" הכולל אושר רוחניי ונצחי לבלי תכלית, וחתם בו את ספר התורה, וע"ז רומז גם מאמר ספרי שהחל בו הרב ז"ל "ישראל אומרים" וכו' ר"ל יען כי הי"ת הוא היותר שלם לבלי תכלית מכל הנמצאים זולתו, כמו שיאמין זאת כל איש מעדת ישראל האומרים "מי כמוכה באלים ה'" ע"כ גם שכרם ואשרם המוסרי לבלי תכלית, כמו שרוח הקודש המדבר מתוך גרונו של משה אומר אשריך ישראל מי כמוך ובארו הענין אחר כך ביותר באמרם שכאשר שאלו ישראל את משה "מה טובה עתיד הקדוש ב"ה ליתן לנו לעוה"ב? א"ל "מה אומר לכם" ? ר"ל לא אוכל לשער ולקצוב אותו בפרט אחרי שאין לו שיעור וקצב כי אם אומר לכם רק דרך כללי, אשריכם מה מתוקן לכם"
הנה אם הי' הבוחר "נופל המחשבה" "מת הלב'" "דומם הכחות הפנימיות" בוחר בטעם המתיקות, על האדנות מהנצוח וכו'.
והנה ר"ל כי בהיות גם התורה הדרך המוסרי אשר ילך בה האדם, הנה בהשקפה ראשונה נוכל ג"כ לאמר עליה, כי יש לה שני גבולים. גבול ההתחלה, וגבול האחרון, באופן שהאיש אשר יחל ללמוד ולעשות אותה יתענג וישמח בה אך מעט, וכאשר יוסיף לימודו ועשייתו זאת, כן יוסיף עונג ושמחה, ככל איש ההולך הלוך וקרוב אל מחוז חפצו, וכן תרבה שמחתו ויגדל תענוגו תמיד עמה, עד כלות לימודה ועשייתה כלה. אבל באמת לא יתכן זאת בבחינת לימוד התורה ועשיית מצותיה, כי אין קץ ותכלה לה, כי תמיד יוכל המשכיל האמיתי להבין ולהשיג ממנה תעלומות חכמה, ונצורות אשר לא ידען עוד מלפנים, ומכללי המצות והמעשים הטובים המצוים בה יוכל ללמוד תמיד חובות ומצות חדשות פרטיות השונות מאוד לפי שינוי יחסי הזמן והמקום בכל העתים והמקומות, ד"מ כמה מצות ומעשים טובים כלולים במצות "כבד את אביך" וכו' שהיא רק מצות אחת כללית, או במצות "ואהבת לרעך כמוך" ? כמו שהאריכו כבר חז"ל בסיפורים שונים (עיין בפנים הספר) וע"ז רומז גם מאה"כ "לכל תכלה ראיתי קץ" ר"ל לכל תכלית ראיתי שקדמה תחילה הקץ והסוף של המעשים המביאים אלה "רחבה מצותך מאוד" ר"ל אבל אין קץ וסוף להלימודים אשר ילמוד האדם ממנה. והמעשים הטובים הכלולים בה, כי אם אלף שנים יחיה איש ויעיין בה, ימצא תמיד ידיעות חדשות הצפונות בקרבה, ותמיד יקרו לפניו מעשים טובים שונים, אשר בשום עין בחינתו עליהם, ימצא כי גם מקורם במצות התורה ויסודתם בקודש, ועל ענין זה התפלל גם המשורר באמרו "גל עיני ואביטה נפלאות מתורתך" ונמשך מכל האמור עד הנה, כי גם העונג הנפשיי אשר יגיע לכל אחד ואחד לפי מדרגת השגתו ממנה, שונה ומתחלף מאוד, כי כפי גודל השגתו יגדל גם העונג שלו, ורק מהשגתה הכללית יושג גם העונג הנפשיי היותר שלם, אשר אינו דומה לא בכמות ולא באיכות אל העונג המושג מהשגת ושמירת הפרטים לבד, כאשר יורה ע"ז גם מאה"כ "הנחמדיה" וכו' ר"ל יש מצות וחקי התורה הנחמדים מזהב ויש שהם נחמדים מפז שהוא הזהב היותר נבחר יש מתוקים מדבש ויש נופת צופים שהוא הדבש היות נבחר, אפס אחרי שכל הנעימות והמחמדים האלה יושגו רק ע"י שמירת הפרטים ע"כ אמר "גם עבדך" וכו' ר"ל מה שגם עבדך נזהר אינו בעבור העונג הפרטיי הפרטיי הקצוב והמשוער הזה, כי אם בעבור שבשמור האדם את כלם ישיגהו שכר רוחני ונצחי לבלי תכלית, וזש"א "בשמרם עקב רב" ר"ל שכר בלתי קצוב ובלתי ובלתי משוער כלל, ויען כי גם עם בני ישראל השיגו שלימותם המוסרית רק מעט מעט ועלו בה תמיד ממדרגה למדרגה, היו גם השכר והברכה אשר היו להם למנה בעבור זאת, הולכים ונוספים ממדרגה למדרגה, כמו שהעירו חז"ל ע"ז באמרם במדרש שוחר טוב (עיין בפנים) כי אברהם ברך את יצחק בנו וזרעו אחריו בלשון "נתינה" להורות כי כל עוד יהיו במדרגה פחותה במעלתם המוסרית, תהיה ברכת ה' להם רק כעין מתנת חנם, ויצחק החל בלשון "נתינה" וחתם בלשון "קריאה" להורות בה כי יעלו ממדרגה פחותה זאת אל מדרגה יותר מעולה בשלימותם, עד שיהיו כבר קרואים אל הברכה יען כי כבר קראו אל ה' והוא יענם, ויעקב החל ברכתו בלשון "קריאה" להורות על מדרגת שלימותם זאת, וחתם במלת "זאת" להורות בה על מדרגת שלימות וברכה יותר מיוחדת ויותר גדולה, אשר עליה נוכל כבר להורות באצבע, ומשה עלה בזה עוד יותר למעלה, כי פתח בזאת, המורה על מדרגת שלימות וברכה ידועה ומיוחדת וחתם באשריך המורה על מדרגת שלימות וברכה בלתי קצובה ובלתי משוערת עוד, ובעקבותיו הלך גם דוד אשר פתח ספרו ג"כ באשרי אשר בו חתם משה את התורה, ויען כי מלה זאת מורה כפי האמור כבר למעלה על העונג הנצחיי אשר תתענג הנפש מזיו השכינה בנתינתה תמיד השבח וההלול אל הי"ת כאחד מצבא מרום במרום" ע"כ לא אמרו חז"ל ממנו "שפתח באשרי וחתם בהללויה" כי באמת שני אלה ר"ל "אשרי והללויה" מורים רק על ענין אחד ומדרגת שלימות אחת בעצמה.
ולפי שהוא שם וכו', שר"ל שבעל חובות הלבבות רצה לאמר שרק על המצות השכליות והחובות הלבבות נאמר פסוק זה "לכל תכלה" וכו' אבל דעת הרב ז"ל הוא כי גם על שאר מצות התורה נאמר, כי באמת גם בכלליהן המעטים טמונים וצפונים מצות ופקודם ישרים רבים מאוד לאין מספר.