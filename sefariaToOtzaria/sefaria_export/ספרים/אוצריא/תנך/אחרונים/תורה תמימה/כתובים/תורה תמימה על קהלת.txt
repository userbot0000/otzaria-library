<h1>תורה תמימה על קהלת</h1>
הרב ברוך הלוי אפשטיין
<h2>פרק א</h2>
<h3>פסוק א</h3>
<b>דברי קהלת. </b>למה נקרא שמו של שלמה קהלת, לפי שהיו דבריו נאמרין בהקהל, כמו שנאמר (מלכים א ח׳:א׳) אז יקהל שלמה, וכתיב (שם ה') ויבאו מכל העמים לשמוע את חכמת שלמה .<br/>(מ"ר)
<b>דברי קהלת. </b>תניא, ג' נביאים ע"י שהיתה נבואתן דברי קנתרנין נתלה נבואתן בעצמן, ואלו הן, דברי קהלת, דברי עמוס, דברי ירמיה .<br/>(שם)
<b>דברי קהלת. </b>תניא, בשעה שאמר הקב"ה לשלמה, שאל מה אתן לך, לא בקש כסף וזהב רק ונתת לעבדך לב שומע (מלכים א ג׳:ט׳), מיד שרתה עליו רוח הקודש ואמר ג' ספרים אלו משלי ושיר השירים וקהלת .<br/>(שם)
<b>בן דוד. </b>מלך בן מלך, חכם בן חכם, צדיק בן צדיק .<br/>(שם)
<b>מלך בירושלם. </b>תניא, בתחלה מלך שלמה על כל העולם ואח"כ על כל ישראל ולבסוף על ירושלים לבד, שנאמר דברי קהלת בן דוד מלך בירושלים .<br/>(סנהדרין כ' ב')
<b>מלך בירושלם. </b>תנא ר"ש בן יוחאי, אשרי מי שזכה למלוך במקום מלכות, להלן כתיב (פ' דברים) אשר יושב בעשתרות באדרעי, אבל הכא מלך בירושלים – במקום מלכות .<br/>(מ"ר)
<h3>פסוק ב</h3>
<b>הבל הבלים. </b>תניא, דוד אמר (תהילים קמ״ד:ד׳) אדם להבל דמה ולא פירש לאיזה הבל, אם להבל של תנור, של כירה, יש בו ממש, בא שלמה ופירש הבל הבלים <sup style="color: gray;">ו</sup>.<br/>(שם)
<b>הבל הבלים. </b>מהו הבל הבלים, א"ר יהושע בן קרחה, משל לאדם ששופת ז' קדרות זו למעלה מזו וזו למעלה מזו, והבל של עליונה אין בו ממש <sup style="color: gray;">ז</sup>.<br/>(שם)
<b>אמר קהלת. </b>אלו אחר אמר הבל הבלים הייתי אומר, זה שלא קנה ב׳ פרוטות מימיו הוא מגנה ממונו של עולם, אבל שלמה שכתוב בו (מלכים א י׳:כ״א) אין כסף נחשב בימי שלמה למאומה – לזה נאה לומר הבל הבלים <sup style="color: gray;">ח</sup>.<br/>(מ"ר פרשה ג' פסוק י"א)
<b>אמר קהלת. </b>ולהלן הוא אומר (ז׳ כ"ז) אמרה קהלת – אמר ר׳ ירמיה, זה רוח הקודש, פעמים שהוא מדבר בלשון זכר ופעמים בלשון נקבה <sup style="color: gray;">ט</sup>.<br/>(שם פרשה ז' פסוק כ"ז)
<b>הכל הבל. </b>ת"ר, אין פוחתין משבעה מעמדות ומושבות למת כנגד הבל הבלים אמר קהלת הבל הבלים הכל הבל <sup style="color: gray;">י</sup>.<br/>(ב"ב ק׳ ב')
<b>הכל הבל. </b>תנא ר׳ שמעון בן אלעזר, שבעה הבלים אמר קהלת <sup style="color: gray;">יא</sup>, כנגד שבעה עולמות שאדם רואה בחייו, בן שנה – דומה למלך, הבל מחבקין ומנשקין אותו, בן שתים ושלש שנה דומה לחזיר שפושט ידו בביבין <sup style="color: gray;">יב</sup>, בן עשר קופץ כגדי, בן עשרים נהים כסוס ובעי אתתא, נשא אשה הרי הוא כחמור , הוליד בנים מעיז פניו ככלב להביא לחם ומזונות, הזקין – הרי הוא כקוף <sup style="color: gray;">יד</sup>.<br/>(מ"ר)
<b>הכל הבל. </b>רבי יהודה ב"ר סימון אמר, שבעה הבלים אמר קהלת, כנגד שבעה ימי בראשית <sup style="color: gray;">טו</sup>, בראשון כתיב בראשית ברא אלהים את השמים ואת הארץ וכתיב (ישעיהו נ״א:ו׳) כי שמים כעשן נמלחו וארץ כבגד תבלה <sup style="color: gray;">טז</sup> בשני – יהי רקיע וכתיב (שם ל"ד) ונגלו כספר השמים <sup style="color: gray;">יז</sup>, בשלישי – יקוו המים וכתיב (שם י"א) והחרים ה' את לשון ים מצרים, ברביעי – יהי מאורות וכתיב (שם כ"ד) וחפרה הלבנה ובושה החמה, בחמישי – ישרצו המים וגו' וכתיב (צפניה א׳:ג׳) אסף עוף השמים, בששי – נעשה אדם וכתיב (שם) אסף אדם ובהמה ובשבת כתיב מחלליה מות יומת .<br/>(מ"ר)
<h3>פסוק ג</h3>
<b>מה יתרון וגו'. </b>בשעה שדחפו אשמדאי לשלמה מכסאו ארבע מאות פרסי, על אותה שעה אמר שלמה מה יתרון לאדם בכל עמלו וגו' <sup style="color: gray;">יט</sup>.<br/>(גיטין ס"ח א')
<b>בכל עמלו. </b>יכול גם בעמלה של תורה, ת"ל בכל עמלו, בכל עמל לא נאמר אלא בכל עמלו, בעמלו הוא דאינו עמל אבל עמל הוא בעמלה של תורה <sup style="color: gray;">כ</sup>.<br/>(מ"ר)
<b>שיעמל תחת השמש. </b>בעמל שתחת השמש הוא דאין לו יתרון, אבל בעמל שקודם השמש יש לו, ואיזו היא – זו העמל בתורה <sup style="color: gray;">כא</sup>.<br/>(שבת ל׳ ב')
<h3>פסוק ד</h3>
<b>דור הלך וגו'. </b>רבי לוי ורבי לוי בר סיסי אמרי, אין לך יום שאין נולדין בו ששים רבוא ומתים בו ששים רבוא, מה טעם, דכתיב דור הולך ודור בא, וסמיך ליה וזרח השמש ובא השמש – משזרח השמש ובא השמש דור הולך ודור בא, ומניין לדור שהוא ששים רבוא, שנאמר (פ׳ דברים) אם יראה איש באנשים האלה הדור הרע הזה, ואותו הדור ס׳ רבוא היה.<br>(מ"ר)
<b>דור הלך וגו׳. </b>א"ר ברכיה, היוצר הזה משקיע כבשונו, מה שמשקיע ראשון בא אחרון ומה שמשקיע אחרון בא ראשון, אבל הכא הלך ראשון בא ראשון הלך אחרון בא אחרון .<br/>(שם)
<b>דור הלך וגו׳. </b>רבי חנינא אומר, כדור הולך כן דור בא, הולך חיגר בא חיגר, הולך סומא בא סומא, כדי שלא יהיו אומרים, אחרים המית ואחרים החיה דכתיב אני אמית ואחיה .<br/>(שם)
<b>דור הלך וגו׳. </b>יהא בעיניך כל דור שבא בימיך וכל חכם שבימיך כדור שהלך וכחכמים הראשונים שהיו לפניך. והוא שאמר הכתוב (פ׳ שופטים) ובאת אל הכהנים הלוים ואל השופט אשר יהיה בימים ההם [מה ת"ל אשר יהיה בימים ההם, פשיטא הוא] אלא ללמדך שהשופט שבדורך הרי הוא בזמנו כשופט שהיה בימי הראשונים .<br/>(שם)
<b>והארץ לעולם עמדת. </b>א"ר יהושע בן קרחה, והלא ארץ נברא בשביל דור ולא דור בשביל ארץ והיה צריך לומר הארץ הולכת והארץ באה והדור לעולם עומד , אלא דור שאינו עומד בתפקידיו של הקב"ה הוא בלה והארץ שהיא עומדת בתפקידיו של הקב"ה אינה בלה .<br/>(שם)
<b>והארץ לעולם עומדת. </b>א"ר יצחק, [הארץ אלו ישראל שנקראו ארץ, שנאמר (מלאכי ג׳:י״ב) ואשרו אתכם כל הגוים כי תהיו אתם ארץ חפץ] הוא שאמר הכתוב דור הולך ודור בא והארץ לעולם עומדת, מלכות נכנסת ומלכות יוצאת וישראל לעולם עומד .<br/>(שם)
<b>והארץ לעולם עמדת. </b>אין עומדת אלא מעמדת, ומה היא מעמדת – רבי אחא אמר. תפקידיה ורבנן אמרי – מזונותיה .<br/>(שם)
<h3>פסוק ה</h3>
<b>וזרח השמש וגו׳. </b>אמר ר' אבא בר כהנא, וכי אין אנו יודעין שזרח השמש ובא השמש, ומה ת"ל, אלא לומר לך, עד שלא ישקע שמשו של צדיק זה מזריח שמשו של צדיק אחר, עד שלא השקיע שמשה של שרה זרחה שמשה של רבקה, שנאמר ובתואל ילד את רבקה ואח"כ ותמת שרה, וכן בכל דור ודור .<br/>(מ"ר)
<h3>פסוק ו</h3>
<b>הולך אל דרום וגו׳. </b>תניא, רבי יהושע אומר, עולם לקובה הוא דומה  ורוח צפונית מסובבת, וכיון שחמה מגעת לקרן מערבית צפונית מקפת וחוזרת אחורי כיפה, שנאמר הולך אל דרום וסובב אל צפון וגו׳, הולך אל דרום ביום וסובב אל צפון בלילה, סובב סובב הולך הרוח ועל סביבותיו שב הרוח – אלו פני מזרח ופני מערב שפעמים מסבבתן ופעמים מהלכתן .<br/>(ב"ב כ"ה ב')
<b>ועל סביבתיו וגו׳. </b>א"ר יהושע בן חנניה, הרוח הזה בשעה שהוא יוצא בעולם הקב"ה מחשלו בהרים ומשברו בגבעות ואומר לו, תן דעתך שלא תזיק לבריותי .<br/>(מ"ר)
<h3>פסוק ז</h3>
<b>כל הנחלים וגו'. </b>כל הנחלים הולכים אל הים – זה אוקינוס, והים אינו מלא – שאוקינוס אינו מתמלא לעולם, לפי שבולע הוא למים, ומה הוא אל מקום שהנחלים הולכים שם הם שבים ללכת – ר' אליעזר אומר, משם הם שואבים, ור' יהושע אומר, לשם הם שבים ללכת .<br/>(מ"ר)
<b>כל הנחלים וגו׳. </b>דבר אחר כל הנחלים הולכים אל הים – כל התורה שאדם לומד אינה אלא בלב, והים איננו מלא – והלב איננו מלא, וגם לא הנפש שבעה כמ"ש (קהלת ו׳:ז׳) וגם הנפש לא תמלא, ושמא תאמר משעה שאדם מוציא את תלמודו לאחר שוב אינה חוזרת עליו, ת"ל שם הם שבים ללכת, דכתיב והיו הדברים האלה אשר אנכי מצוך היום על לבבך .<br/>(שם)
<b>כל הנחלים וגו׳. </b>דבר אחר כל הנחלים הולכים אל הים – כל הגרים אין נכנסין אלא בישראל, והים איננו מלא – ישראל ממנינן אין חסרין לעולם, שנאמר מי מנה עפר יעקב .<br/>(שם)
<b>כל הנחלים וגו׳. </b>דבר אחר כל הנחלים הולכים אל הים – כל המתים אין נכנסין אלא לשאול והשאול איננו מתמלא לעולם, כמש"נ (משלי כ״ז:כ׳) שאול ואבדון לא תשבענה, ושמא תאמר, משהם מתים בעוה"ז שוב אין חיים לעוה"ב, ת"ל אל מקום שהנחלים הולכים שם הם שבים ללכת, למקום שהמתים מתכנסין לעוה"ב שם הם שבים ועתידים לומר שירה לימות המשיח, מאי טעמא, דכתיב (ישעיהו כ״ד:ט״ז) מכנף הארץ זמירות שמענו, ואומר (שם כ"ו) יחיו מתיך נבלתי יקומון וגו׳ .<br/>(שם)
<b>כל הנחלים וגו׳. </b>דבר אחר כל הנחלים הולכים אל הים, כל ישראל אין מתכנסין אלא לירושלים, והים איננו מלא – וירושלים אינה מתמלאת לעולם , אל מקום שהנחלים הולכים וגו' – למקום שישראל מתכנסין בעוה"ז שם הם מתכנסין לעוה"ב לעתיד לבא, שנאמר (ישעיהו כ״ז:י״ג) והיה ביום ההוא יתקע בשופר גדול ובאו האובדים בארץ אשור והנדחים בארץ מצרים והשתחוו לה' בהר הקודש בירושלים.<br/>(שם)
<b>כל הנחלים וגו׳. </b>דבר אחר כל הנחלים הולכים אל הים, כל הממון שבעולם אינו עולה אלא למלכות אדום, והים איננו מלא – ומלכות אדום אינה מתמלאת לעולם, ושמא תאמר משנכנס הממון לאדום שוב אינו חוזר לבעליו, ת"ל אל מקום שהנחלים הולכים שם הם שבים ללכת – למקום שהממון מתכנס למלכות אדום בעוה"ז משם הוא מתפזר לימות המשיח דכתיב (ישעיהו כ״ג:י״ח) והיה סחרה ואתננה קודש לה׳ וגו׳ .<br/>(מ"ר)
<h3>פסוק ח</h3>
<b>כל הדברים יגעים וגו׳. </b>אמר רב אחא בר יעקב, השח שיחת חולין עובר בלאו, שנאמר כל הדברים יגעים לא יוכל איש לדבר .<br/>(יומא י"ט ב׳)
<b>כל הדברים יגעים וגו׳. </b>מהו כל הדברים יגעים – דברי בטלה מיגעים את האדם , דברי אומנות מיגעין  דברי מינות מיגעין , דבר אחר כל הדברים יגעים – אפילו דברי תורה מיגעין את האדם שמתישין כחו .<br/>(מ"ר)
<h3>פסוק ט</h3>
<b>מה שהיה וגו'. </b>רבנן אמרי, לעתיד לבא מתכנסין הדורות לפני הקב"ה ואומרים לפניו, רבש"ע, מי יאמר לפניך שירה תחלה, ואומר להם, לשעבר לא אמר שירה לפני אלא דורו של משה, ועכשיו לא יאמר אלא הוא, שנאמר (ישעיהו מ״ב:י׳) שירו לה׳ שיר חדש תהלתו בקצה הארץ יורדי הים ומלואו וגו', [הוי – מה שהיה הוא שיהיה] .<br/>(שם)
<b>ואין כל חדש וגו'. </b>דרש רבן גמליאל, עתידה אשה שתלד בכל יום  שנאמר (ירמיהו ל״א:ח׳) הרה ויולדת יחדיו, לגלג עליו אותו תלמיד, אמר, והא אין כל חדש תחת השמש כתיב, אמר ליה, בא ואראך דוגמתו בעוה"ז, נפק אחוי ליה תרנגולת .<br/>(שבת ל׳ ב׳)
<h3>פסוק י</h3>
<b>יש דבר וגו'. </b>א"ר יהושע בן לוי, כל מה שתלמיד ותיק עתיד להורות כבר היה וניתן הלכה למשה מסיני, מניין, ממה שכתוב יש דבר שיאמר עליו ראה זה חדש הוא, והרי חבירו מוכיח עליו – כבר היה לעולמים .<br/>(מ"ר)
<h3>פסוק יא</h3>
<b>אין זכרון וגו'. </b>א"ר אחא, אין זכרון לראשונים – זה דור המבול, וגם לאחרונים – אלו אנשי סדום, ועל מי נאמר עם שיהיו לאחרונה אלו ישראל, שנאמר (פ׳ במדבר) לאחרונה יסעו לדגליהם <sup style="color: gray;">מח</sup>.<br/>(שם)
<b>אין זכרון וגו'. </b>ר, שמעון בן שקפא אומר, אין זכרון לראשונים – אלו המצרים, וגם לאחרונים – אלו העמלקים, ועל מי נאמר עם שיהיו לאחרונה – למחות את זכר עמלק – לישראל <sup style="color: gray;">מט</sup>.<br/>(שם)
<b>אין זכרון וגו'. </b>כמה נסים נעשו לישראל עד שלא יצאו ממצרים ואחר שיצאו, ועליהם הוא אומר אין זכרון לראשונים וגם לאחרונים שיהיו, ולמי אני נותן זכרון – לנסים של עוה"ב, דכתיב (ירמיה כ"ג) ולא יאמר עוד חי ה׳ אשר העלה את בני ישראל מארץ מצרים כי אם חי ה' אשר העלה ואשר הביא את זרע בית ישראל וגו' ומכל הארצות <sup style="color: gray;">נ</sup>.<br/>(שם)
<b>וגם לאחרונים. </b>כמה נביאים עמדו להם לישראל ולא נתפרשו שמותם, אבל לעתיד לבא הקב"ה בא ומביאן עמו, והיינו דכתיב (זכריה י"ד) ובא ה׳ אלהי כל קדושים עמך <sup style="color: gray;">נא</sup>, דבר אחר אין זכרון וגו׳, כמה חסידים ובני תורה היו ראויים להמנות <sup style="color: gray;">נב</sup> ועליהם הוא אומר וגם לאחרונים <sup style="color: gray;">נג</sup>.<br/>(מ"ר)
<h3>פסוק יב</h3>
<b>אני קהלת. </b>א"ר שמואל בר רב יצחק, זה היה ראוי להכתב בתחלת הספר ולמה נכתב כאן, אלא שאין מוקדם ומאוחר בתורה .<br/>(שם)
<b>הייתי מלך. </b>ר, אוניא אמר, ג׳ עולמות ראה שלמה בחייו, הדיוט מלך והדיוט, טפש וחכם וטפש, עני עשיר ועני, ומה טעם – שנאמר אני קהלת הייתי מלך על ישראל בירושלים, הוינא כד הוינא וכדו לית אנא מידי .<br/>(שם)
<b>הייתי מלך. </b>בשעה שירד מלאך בדמות שלמה וישב על כסאו היה שלמה מחזר על בתי כנסיות ובתי מדרשות ובתי גדולי ישראל ואמר אני קהלת הייתי מלך בירושלים .<br/>(מ"ר ב׳ ב׳)
<b>מלך על ישראל. </b>ולמעלה הוא אומר (פסוק א') מלך בירושלים, מלמד שמקודם מלך על כל ישראל ולבסוף לא מלך אלא על ירושלים .<br/>(סנהדרין כ׳ ב')
<h3>פסוק יג</h3>
<b>ולתור בחכמה. </b>מהו ולתור בחכמה – תייר לחכמה, כמש"כ ויתורו את ארץ כנען, [דבר אחר ולתור בחכמה] לעשות תואר לחכמה .<br/>(מ"ר)
<b>ולתור בחכמה. </b>דבר אחד לתור – לתור ולהותיר, בנוהג שבעולם הפייטן הזה כשהוא עושה חרוזין בא"ב, פעמים מסיים כולו ופעמים אינו מסיים, אבל שלמה כשהיה עושה חרוזין בא"ב היה מותיר ה' אותיות, כמש"נ ויהי שירו חמשה ואלף – ויהי שיורו של משל חמשה ואלף .<br/>(מ"ר)
<b>על כל אשר נעשה וגו׳. </b>מלמד שלא רק בדברי תורה בלבד היה שלמה תייר, אלא על כל אשר נעשה תחת השמים, כגון האיך ממתיקין את החרדל, האיך ממתיקין את התורמסין , האיך [מכינים] יין ומים ופלפלין בשליש .<br/>(שם)
<b>ענין רע. </b>רבי בון אומר, זה הממון, וכדר׳ איבו, דאמר מר אין אדם יוצא מן העולם וחצי תאותו בידו, יש לו מנה רוצה לעשות מהם מאתים  ורבי יוחנן אמר זה הגזל וכמש"נ (עמוס ט׳:א׳) ובצעם בראש כולם , ומהו לענות בו, זכה אדם לעשות מצוה בממונו הוא מתפלל ונענה בו, לא זכה – הוא עונה בו ומקטרגו .<br/>(שם)
<h3>פסוק יד</h3>
<b>את כל המעשים. </b>חוץ מתשובה ומעשים טובים .<br/>(שם)
<h3>פסוק טו</h3>
<b>מעות וגו׳. </b>תניא, מעוות לא יוכל לתקן – זה שבטל ק"ש של ערבית וק"ש של שחרית או תפלה של ערבית או תפלה של שחרית  וחסרון לא יוכל להמנות זה שנמנו חביריו לדבר מצוה ולא נמנה עמהם .<br/>(ברכות כ"ו א')
<b>מעות וגו'. </b>מי שלא אכל לילי יו"ט הראשון אין לדבר תשלומין, ועל זה נאמר מעות לא יוכל לתקן וחסרון לא יוכל להמנות .<br/>(סוכה כ"ז א׳)
<b>מעות וגו׳. </b>רבי שמעון בן מנסיא אומר, איזה הוא מעוות שאינו יכול לתקן – זה הבא על הערוה והוליד ממנה ממזר .<br/>(חגיגה ט׳ א׳)
<b>מעות וגו'. </b>רבי שמעון בן יוחאי אומר, אין קורין מעוות אלא למי שהיה מתוקן תחלה ונתעוות ואיזה הוא, זה ת"ח הפורש מן התורה .<br/>(שם שם)
<b>מעות וגו'. </b>העוה"ב דומה לשבת והעוה"ז – לערב שבת  ואם אין אדם מכין בע"ש מה יאכל בשבת, הוי – מעות לא יוכל לתקן וחסרון לא יוכל להמנות.<br/>(מ"ר)
<b>מעות וגו'. </b>דבר אחר מעות לא יוכל לתקן – משנתעותו המים מששת ימי בראשית עוד לא נתקנו , וחסרון לא יוכל להמנות – משחסר הקב"ה שנת הלבנה משנת החמה אחד עשר יום הרי כמה שנים ועבורים ולא הגיעה שנת חמה לשנת לבנה .<br/>(שם)
<b>מעות וגו׳. </b>דבר אחר מעות לא יוכל לתקן – משנתעותו דור המבול במעשיהם הרעים שוב לא נתקנו  וחסרון לא יוכל להמנות – משחסר הקב"ה שנותיהם כמש"נ והיו ימיו מאה ועשרים שנה, עוד לא נמנו .<br/>(שם)
<b>מעות וגו׳. </b>דבר אחר מעות לא יוכל לתקן זה המעות עצמו מדברי תורה, וחסרון לא יוכל להמנות – זה המחסר עצמו מדברי תורה , כי הא דר' יהודה ור"א הוו תני בהדדי, ונסב ליה ר' יהודה אתתא וקדמיה ר"א משבעת ימי המשתה ועברו כמה דמטי ביה ולא מטא .<br/>(שם)
<b>וחסרון וגו'. </b>מי שלא חג ביו"ט הראשון חוגג את כל הרגל ויום טוב האחרון של חג  עבר הרגל ולא חג על זה נאמר מעות לא יוכל לתקן וחסרון לא יוכל להמנות .<br/>(חגיגה ט׳ א')
<h3>פסוק יח</h3>
<b>כי ברב חכמה וגו'. </b>אמר רב אדא בר חנינא, אלמלא חטאו ישראל לא ניתן להם אלא חמשה חומשי תורה וספר יהושע בלבד שערכה של ארץ ישראל הוא, מאי טעמא כי ברוב חכמה רב כעס וגו' <sup style="color: gray;">פ</sup>.<br/>(נדרים כ"ב ב')
<b>כי ברב חכמה וגו'. </b>כל זמן שאדם מרבה בחכמה מרבה בכעס <sup style="color: gray;">פא</sup> וכל זמן שהוא מרבה בדעת מרבה ביסורין <sup style="color: gray;">פב</sup> הוא שאמר שלמה כי ברוב חכמה רוב כעס ויוסיף דעת יוסיף מכאוב.<br/>(מ"ר)
<b>ויוסיף דעת וגו׳. </b>תניא, קטן היודע לאכול כזית דגן בכדי אכילת פרס <sup style="color: gray;">פג</sup> מרחיקין לק"ש ולתפלה ארבע אמות מצואתו וממימי רגליו, ובגדול אפילו שלא בכדי אכילת פרס, מאי טעמא, ויוסיף דעת יוסיף מכאוב <sup style="color: gray;">פד</sup>.<br/>(סוכה מ"ב ב׳)
<h2>פרק ב</h2>
<h3>פסוק א</h3>
<b>אנסכה בשמחה וגו'. </b>רבי פנחס אמר, אנסכה ואנסכה – אנסה בדברי תורה ואנסה בדברי מינות, אנוסה מדברי מינות לדברי תורה , וראה בטוב – בטובתה של תורה  [א"כ] מה ת"ל והנה גם הוא הבל [לפי] שכל התורה שאדם לומד בעוה"ז הבל הוא לפני תורה שבעוה"ב, לפי שבעוה"ז אדם לומד תורה ושוכח, אבל לעתיד לבא כתיב (ירמיהו ל״א:ל״ג) נתתי את תורתי בקרבם .<br/>(מ"ר)
<b>אנסכה בשמחה וגו׳. </b>רבנן אמרי [מהו אנסכה – אנתכה] ינתך יצר רע לפני יצר טוב , וראה בטוב – בטובתו של עוה"ב, ומה ת"ל והנה גם הוא הבל [לפי] שכל שלוה שאדם רואה בעוה"ז הבל הוא לפני שלותה של עוה"ב, שבעוה"ז אדם מת ומוריש שלותו לאחר, אבל לעוה"ב כתיב (ישעיהו ס״ה:כ״ב) לא יבנו ואחר ישב.<br/>(שם)
<h3>פסוק ב</h3>
<b>לשחוק וגו׳. </b>כתיב הבא לשחוק אמיתי מהולל ולשמחה מה זה עושה, ולהלן כתיב (ז') טוב כעס משחוק, ושוב כתיב (ח׳) ושבחתי אני את השמחה, הא כיצד, טוב כעס משחוק – טוב כעס שכועס הקב"ה על הצדיקים בעוה"ז משחוק שמשחק על הרשעים בעוה"ז  ולשחוק אמרתי מהולל – זה שחוק שמשחק הקב"ה עם הצדיקים בעוה"ב , ושבחתי אני את השמחה – זו שמחה של מצוה , ולשמחה מה זו עושה – זו שמחה שאינה של מצוה, ללמדך שאין שכינה שורה לא מתוך עצבות ולא מתוך עצלות ולא מתוך שתוק ולא מתוך קלות ראש ולא מתוך שיחה ולא מתוך דברים בטלים אלא מתוך דבר שמחה של מצוה .<br/>(שבת ל׳ ב׳)
<b>לשחוק וגו׳. </b>א"ר אבא בר כהנא, לשחוק אמרתי מהולל, מה מעורבב השחוק שהעובדי כוכבים שוחקים בבתי קרקסאות ובבתי תיטריאות שלהם , ולשמחה מה זו עושה – מה טיבו של ת"ח להכנס לשם .<br/>(מ"ר)
<b>לשחוק וגו'. </b>דבר אחר לשחוק אמרתי מהולל, מה מעורבב השחוק ששחקה מדת הדין על דור המבול , שנאמר (איוב כ"א) ישאו בתוף וכנור יבלו בטוב ימיהם, וכיון שאמרו מה שדי כי נעבדנו, אמר הקב"ה, ולשמחה מה זו עושה – חייכם שאמחה אתכם מן העולם .<br/>(שם)
<b>לשחוק וגו'. </b>דבר אחר לשחוק אמרתי מהולל, מה מעורבב השחוק ששחקה מדת הדין על אנשי סדום , וכשאמרו נשכח תורת הרגל מבינינו  כמש"נ (איוב כ"ח) פרץ נחל מעם גר הנשכחים מני רגל , אמר להו הקב"ה, ולשמחה מה זו עושה, חייכם שאשכח אתכם מן העולם, שנאמר וה' המטיר על סדום וגו׳.<br/>(שם)
<b>לשחוק וגו׳. </b>דבר אחר לשחוק אמרתי מהולל, מה מעורבב השחוק ששחקה מדת הדין על אלישבע בת עמינדב  שראתה ד׳ שמחות ביום אחד, משה יבמה מלך, נחשון אחיה נשיא ראש הנשיאים, אהרן בעלה כהן גדול, שני בניה סגני כהונה , וכיון שנכנסו להקטיר שלא ברשות נשרפו ונהפכה שמחתה לאבל, הוי, ולשמחה מה זו עושה.<br/>(שם)
<b>לשחוק וגו'. </b>דבר אחר לשחוק אמרתי מהולל, מה מעורבב השחוק ששחקה מדת הדין על שלמה , שהרבה לו נשים וכסף וזהב כנגד מצות התורה, אמר ליה הקב"ה, ולשמחה מה זו עושה, רד מכסאי, באותה שעה ירד מלאך בדמות שלמה וישב על כסאו .<br/>(שם)
<h3>פסוק ג</h3>
<b>למשוך ביין וגו'. </b>למשוך ביין – ביינה של תורה, ולבי נוהג בחכמה – בחכמתה של תורה , ולאחוז בסכלות – בסכלתנותא [בתבונה] .<br/>(מ"ר)
<h3>פסוק ד</h3>
<b>הגדלתי מעשי וגו׳. </b>א"ר חייא בר נחמיה, וכי אין הכתוב משמיענו אלא עשרו של שלמה, הא אין מדבר אלא בדברי תורה, הגדלתי מעשי – כמש"נ והלוחות מעשה אלהים המה , בניתי לי בתים – בתי כנסיות ובתי מדרשות , נטעתי לי כרמים – אלו שורות של ת"ח שהן יושבין שורות שורות בכרם , עשיתי לי גנים ופרדסים אלו משניות , ונטעתי בהם עץ כל פרי – זה התלמוד , עשיתי לי ברכות מים – אלו הדרשנין , להשקות מהן יער צומח עצים – אלו התנוקות, קניתי לי עבדים ושפחות – אלו העובדי כוכבים, שנאמר וגם על העבדים ועל השפחות בימים ההמה אשפוך את רוחי , ובני בית היה לי – זה רוח הקודש , גם מקנה בקר וצאן, אלו הקרבנות, כנסתי לי גם כסף וזהב – אלו דברי תורה דכתיב בהו הנחמדים מזהב, וסגולת מלכים [זו התורה], שנאמר (משלי ח׳) בי מלכים ימלוכו , והמדינות – אלו תלמידי חכמים שמדיינין בהלכה, עשיתי לי שרים ושרות – אלו התוספתות , ותענוגות – אלו האגדות שהן ענוגו של מקרא, שדה ושדות – דינים זכרים ודינים נקבות .<br/>(מ"ר)
<b>הגדלתי מעשי וגו'. </b>רבי יהושע בן לוי פתר קראי בכניסת ישראל לארץ , הגדלתי מעשי – כי תבאו אל ארץ מושבותיכם ועשיתם אשה לה׳, בניתי לי בתים – כמש"כ (פ׳ ואתחנן) ובתים מלאים כל טוב, נטעתי לי כרמים עשיתי לי גנות ופרדסים כמש"נ (שם) כרמים וזיתים אשר לא נטעת, עשיתי לי ברכות מים, כמש"נ (שם) ארץ נחלי מים, להשקות מהם יער צומח עצים – שאפילו קנים של חצים לא חסרה א"י , קניתי לי עבדים ושפחות – כמש"נ וגם ערב רב עלה אתם, ובני בית היו לי – אלו הגבעונים שעשאן יהושע חוטבי עצים ושואבי מים, גם מקנה בקר וצאן הרבה היה לי כמש"נ (פ׳ מטות) ומקנה רב היה וגו׳, כנסתי לי גם כסף וזהב – כמש"נ (תהלים ק"ה) ויוציאם בכסף וזהב, וסגולת מלכים והמדינות – זו ביזת עוג וביזת מדין, עשיתי לי שרים ושרות – משוררים זכרים ומשוררות נקבות  ותענוגות בני האדם – זה ענוגן של ארץ ישראל  שדה ושדות – תפנוקין ותפנוקיין .<br/>(שם)
<h3>פסוק ח</h3>
<b>שרים ושרות וגו׳. </b>שרים ושרות – אלו מיני זמר, ותענוגות בני האדם – אלו בריכות ומרחצאות, שדה ושדות – מרכבות שדה ושדתין <sup style="color: gray;">לח</sup>.<br/>(שם)
<h3>פסוק ט</h3>
<b>מכל שהיה לפני. </b>וכי מי היה לפניו – דוד אביו .<br/>(שם)
<b>אף חכמתי עמדה לי. </b>א"ר אחא, אמר שלמה, כל תורה שלמדתי באף נתקיימה בי בזקנותי .<br/>(שם)
<h3>פסוק י</h3>
<b>וכל אשר שאלו וגו'. </b>וכל אשר שאלו עיני – בנשים, לא אצלתי מהם .<br/>(מ"ר)
<b>מכל שמחה. </b>זו שמחת העושר. דבר אחר מכל שמחה – זו שמחת הנשים .<br/>(שם)
<b>לבי שמח מכל עמלי. </b>זו פרשת חלה ויש אומרים זו פרשת נסכים .<br/>(שם)
<b>חלקי מכל עמלי. </b>פליגי רב ושמואל, חד אמר חלקי מכל עמלי – מקלו, וחד אמר – גונדו , מלמד שלבסוף לא מלך שלמה אלא על מקלו בלבד .<br/>(סנהדרין כ׳ ב')
<b>חלקי מכל עמלי. </b>בשעה שירד שלמה מכסאו ומלאך בדמותו ישב עליה, היה מחזר על בתי כנסיות ועל בתי מדרשות ועל בתי גדולי ישראל ואמר אני קהלת הייתי מלך והיו מכין אותו בקנה ונותנין לפניו קערה של גריסין, באותה שעה בכה ואמר וזה היה חלקי מכל עמלי .<br/>(מ"ר פרשה זו פסוק ב׳)
<h3>פסוק יב</h3>
<b>ופניתי. </b>ופניתי – ופיניתי, כספל הזה שנתמלא בשעתו ונשפך בשעתו כך למד שלמה תורה בשעתו ושכחה בשעתו .<br/>(מ"ר)
<b>והוללות וסכלות. </b>רבי חנינא בר פפא אומר, הוללות זו הוללות של מלכות בבל, וסכלות – אלו הטרחות , ור' סימון אמר, הוללות זו הוללה של מינות וסכלות זו הטפשות .<br/>(מ"ר)
<b>כי מה האדם וגו'. </b>אם יאמר לך אדם יכול אני לעמוד על עקרו של עולם , אמור לו, אחרי המלך בשר ודם א׳ אתה יכול לעמוד  אחר מלך מלכי המלכים הקדוש ב"ה האיך אתה יכול לעמוד.<br/>(שם)
<b>אשר כבר עשוהו. </b>עשהו אין כתיב כאן אלא עשוהו, כביבול הקב"ה ובית דינו, ואם תאמר שתי רשויות הן, כבר נאמר (פ׳ האזינו) הוא עשך ויכוננך.<br>(שם)
<h3>פסוק יג</h3>
<b>יתרון לחכמה וגו׳. </b>תני בשם ר׳ מאיר, כשם שיש יתרון בין האור ובין החושך כך יש יתרון בין דברי תורה לדברי הבלים .<br/>(שם)
<h3>פסוק יד</h3>
<b>החכם עיניו בראשו. </b>וכי הכסיל עיניו ברגליו הם, אלא עד שהחכם בראשו של דבר הוא יודע מה בסופו .<br/>(ירושלמי סוטה פ"ח ה"י)
<b>החכם עיניו בראשו וגו׳. </b>דבר אחר החכם עיניו בראשו זה אברהם אבינו, והכסיל בחשך הולך זה נמרוד , ואמרתי אני בלבי כמקרה הכסיל גם אני יקרני – זה נקרא מלך וזה נקרא מלך , ולמה חכמתי אני יותר ולמה מסרתי נפשי על קדושת שמו של הקב"ה, אלא כשישראל נכנסין לצרה הם אומרים זכור לאברהם ליצחק ולישראל עבדיך, שמא אוה"ע אומרים זכור למעשה נמרוד, הדא הוא דכתיב ואיך ימות החכם עם הכסיל .<br/>(שם)
<b>החכם עיניו בראשו וגו'. </b>דבר אחר החכם עיניו בראשו זה משה, והכסיל בחושך הולך זה בלעם , ואמרתי אני בלבי כמקרה הכסיל גם אני יקרני, זה נקרא נביא וזה נקרא נביא , א"כ למה חכמתי אני יותר, למה נתתי נפשי על התורה, אלא כשישראל נכנסין לצרה הם אומרים ויזכור ימי עולם משה עמו (ישעיה ס"ג), שמא אוה"ע אומרים ויזכור ימי עולם בלעם עמו, הדא הוא דכתיב ואיך ימות החכם עם הכסיל .<br/>(שם)
<b>החכם עיניו בראשו וגו'. </b>דבר אחר החכם עיניו בראשו זה דוד מלך ישראל והכסיל בחושך הולך זה נבוכדנצר, ואמרתי אני בלבי כמקרה הכסיל יקרני, זה בנה ביהמ"ק  ומלך ארבעים שנה וזה החריבו ומלך ארבעים שנה , א"כ למה חכמתי אני יותר ולמה נתתי נפשי על בנין ביהמ"ק, אלא למחר שלמה עומד ובונה ביהמ"ק ואומר (דה"ב ו') זכרה לחסדי דוד עבדך, שמא אויל מרודך עומד ואומר זכרה לחסדי נבוכדנצר עבדך, הדא הוא דכתיב ואיך ימות החכם עם הכסיל .<br/>(מ"ר)
<b>החכם עיניו בראשו וגו׳. </b>דבר אחר החכם עיניו בראשו, זה הלוקח חטים לשלש שנים, והכסיל בחשך הולך זה שלקח חטים לשנה אחת , ואמרתי אני בלבי כמקרה הכסיל יקרני, זה אוכל וזה אוכל, א"כ למה חכמתי אני יותר ולמה משכנתי בגדי להכין לי מזוני, אלא למחר שנת בצורת באה, זה אוכל ביוקר וזה אוכל בזול, הדא הוא דכתיב ואיך ימות החכם עם הכסיל .<br/>(שם)
<b>החכם עיניו בראשו וגו'. </b>דבר אחר החכם עיניו בראשו, זה תלמיד חכם שרגיל במשנתו , והכסיל בחושך הולך – זה שאינו רגיל במשנתו, ואמרתי אני בלבי כמקרה הכסיל יקרני, זה נקרא רבי וזה נקרא רבי, זה חכם וזה חכם, א"כ למה חכמתי אני יותר ולמה נתתי נפשי על תורתי, אלא למחר שניהם נכנסין לבית הועד או למקום אחר ושואלין לזה ולזה, זה נשאל ומשיב וזה נשאל ואינו משיב, הדא הוא דכתיב ואיך ימות החכם עם הכסיל.<br/>(שם)
<b>והכסיל בחשך הולך. </b>תניא, לעולם הלכה כבית הלל, והרוצה לעשות מחומרי בית שמאי וחומרי בית הלל עליו הכתוב אומר והכסיל בחושך הולך .<br/>(עירובין ו׳ ב')
<h3>פסוק יט</h3>
<b>ומי יודע וגו'. </b>רבי מאיר היה מרויח שלש סלעים בכל שבוע, והיה אוכל ושותה בחד ומתכסי בחד ומפרנס לרבנן בחד, אמרו ליה תלמידיו, רבי, לבניך מה יהיה, אמר להם, אם יהיו צדיקים הלא כבר אמר דוד ולא ראיתי צדיק נעזב וגו׳, ואם לאו, למה זה אניח את שלי לאויבי המקום, לפיכך אמר שלמה, ומי יודע החכם יהיה או סכל וישלט בכל עמלי.<br>(מ"ר)
<h3>פסוק כ</h3>
<b>וסבותי וגו'. </b>וסבותי אני לייאש את לבי מליגע וחזרתי ואמרתי, כשם שיגעו אחרים לי כך אני יגע לאחרים .<br/>(שם)
<h3>פסוק כא</h3>
<b>אדם שעמלו בחכמה וגו'. </b>א"ר יודן, מצינו שהקב"ה קרוי אדם, כמש"נ (יחזקאל א׳) ועל דמות הכסא דמות כמראה אדם, לפיכך אמר שלמה, כי יש אדם שעמלי בחכמה – כמש"נ (משלי ג׳) ה׳ בחכמה יסד ארץ, בדעת – כמש"נ (שם) בדעתו תהומות נבקעו, ובכשרון – כמש"נ (תהלים ל"ג) בדבר ה׳ שמים נעשו .<br/>(שם)
<b>ולאדם וגו׳. </b>ולאדם שלא עמל בו יתננו חלקו – זה דור אנוש ודור המבול , גם זה הבל ורעה רבה – דכתיב וירא ה׳ כי רבה רעת האדם בארץ וגו׳ .<br/>(שם)
<h3>פסוק כג</h3>
<b>מכאבים וכעס וגו׳. </b>כי כל ימיו מכאובים וכעס ענינו זה דור המבול שהיו מכאיבין ומכעיסין להקב"ה במעשיהם הרעים, גם בלילה לא שכב לבו – שלא שכב לבו מן העבירות . דבר אחר גם בלילה לא שכב לבו זה הקב"ה, שחשב בלבו להביא עליהם פורעניות ביום ובלילה שנאמר וימח את כל היקום .<br/>(מ"ר)
<b>מכאבים וכעס וגו׳. </b>דבר אחר כי כל ימיו מכאובים וכעס ענינו אלו הסדומיים שהיו מכאיבין ומכעיסים להקב"ה במעשיהם הרעים. גם בלילה לא שכב לבו – זה הקב"ה שחשב עליהם פורעניות ביום ובלילה, שנאמר וה׳ המטיר על סדום וגו׳ .<br/>(שם)
<b>מכאבים וכעס וגו׳. </b>דבר אחר כי כל ימיו מכאובים וכעס ענינו אלו המצרים שהיו מכאיבים ומכעיסים להקב"ה במעשיהם הרעים, גם בלילה לא שכב לבו – אחר שהיה אחד מישראל משלים מלאכתו היה אומר לו המצרי עדור לי שתי עדירות ובקע לי שתי בקיעות . דבר אחר גם בלילה לא שכב לבו זה הקב"ה שחשב בלבו להביא עליהם פורעניות ביום ובלילה שנאמר ויהי בחצי הלילה וה׳ הכה כל בכור .<br/>(שם)
<h3>פסוק כד</h3>
<b>שיאכל ושתה. </b>א"ר יונה, כל אכילה ושתיה שנאמר במגילה הזאת – בתורה ובמעשים טובים מדבר , ובנין אב שבכולם (ח׳ ט"ו) אין טוב לאדם כי אם לאכול ולשתות והוא ילונו בעמלו ימי חייו – לקבר, וכי יש מאכל ומשתה בקבר שמלוין את האדם לקברו אלא אלו תורה ומעשים טובים.<br/>(שם)
<h3>פסוק כה</h3>
<b>כי מי יאכל וגו׳. </b>אמר שלמה, מאן אכיל כמו דאכלית אנא ומאן שתה כמו דשתית אנא, ומאן עביד כמו דעבדית אנא .<br/>(שם)
<h3>פסוק כו</h3>
<b>כי לאדם וגו'. </b>כי לאדם שטוב לפניו – זה אברהם אבינו, ולחוטא – זה נמרוד, ולמי נאמר לתת לטוב לפני האלהים זה אברהם שנאמר וה׳ ברך את אברהם בכל .<br/>(מ"ר)
<b>כי לאדם וגו׳. </b>דבר אחר כי לאדם שטוב לפניו – זה יצחק, ולחוטא – זה אבימלך, ולמי נאמר לתת לטוב לפני האלהים זה יצחק, שנאמר ויזרע יצחק בארץ וימצא מאה שערים .<br/>(שם)
<b>כי לאדם וגו׳. </b>דבר אחר כי לאדם שטוב לפניו זה יעקב, ולחוטא זה לבן, ולמי נאמר לתת לטוב לפני האלהים – זה יעקב, שנאמר כי ראיתי את כל אשר לבן עושה לך .<br/>(שם)
<b>כי לאדם וגו׳. </b>דבר אחר כי לאדם שטוב לפניו אלו ישראל, ולחוטא אלו הכנענים, ולמי נאמר לתת לטוב לפני האלהים – אלו ישראל שנאמר לאלה תחלק הארץ .<br/>(שם)
<b>כי לאדם וגו׳. </b>דבר אחר כי לאדם שטוב לפניו זה חזקיה, ולחוטא זה סנחריב, ולמי נאמר לתת לטוב לפני האלהים – זה חזקיה שנאמר (ד"ה ב׳ ל"ב) וינשא לעיני כל הגוים .<br/>(שם)
<b>כי לאדם וגו׳. </b>דבר אחר כי לאדם שטוב לפניו נתן חכמה ודעת ושמחה זה מרדכי, ולחוטא זה המן, ולמי נאמר לתת לטוב לפני האלהים זה מרדכי ואסתר, שנאמר ותשם אסתר את מרדכי על בית המן .<br/>(שם)
<h2>פרק ג</h2>
<h3>פסוק א</h3>
<b>לכל זמן. </b>זמן היה לאדם הראשון שיכנס לגן עדן ושיצא ממנו, זמן היה לנח שיכנס אל התיבה ושיצא ממנה , זמן היה לאברהם שתנתן לו המילה , וזמן היה לבניו שימולו בשני מקומות, אחת במצרים ואחת במדבר .<br/>(מ"ר)
<b>ועת וגו'. </b>ועת לכל חפץ תחת השמים, א"ר ביבי, זמן היה לאותו דבר שהיה נתון למעלה מן השמים ועכשיו יהיה נתון למטה מן השמים, ואיזה זה, זו התורה .<br/>(שם)
<h3>פסוק ב</h3>
<b>עת ללדת וגו'. </b>מהו זה עת ללדת ועת למות , אלא אשריו לאדם ששעת מיתתו כשעת לידתו, מה שעת לידתו נקיה אף שעת מיתתו תהא נקיה .<br/>(ירושלמי מגילה פ"א ה"ט)
<b>עת ללדת וגו'. </b>דבר אחר עת ללדת ועת למות, מעת לדת היא עת למות, שמשעה שאדם נולד נגזר עליו כמה שנים לחיות, ואם זכה מוסיפין לו ואם לאו פוחתין לו .<br/>(מ"ר)
<b>עת ללדת וגו'. </b>דבר אחר עת ללדת ועת למות, שכשמגיע אדם לעשרים שנה ואינו נושא אשה, אומר הקב"ה, עת ללדת היא לך ולא רצית אין זו אלא עת למות .<br/>(שם)
<b>עת ללדת וגו'. </b>רבי יהושע דסכנין פתר קרא בישראל, עת ללדת, אמר הקב"ה, לשעה קלה הייתי אני מיילדת לבני דכתיב (יחזקאל ט"ו) ומולדותיך ביום הולדת אותך וגו׳ , ועת למות, דכתיב במדבר הזה יתמו ושם ימותו ולא נותר מהם איש כי אם כלב בן יפונה .<br/>(מ"ר)
<b>עת לטעת וגו׳. </b>עת לטעת בשעת שלום ועת לעקור נטוע בשעת מלחמה .<br/>(שם)
<b>עת ללדת וגו׳. </b>רבי יהושע דסכנין פתר קרא בישראל, עת לטעת – שנאמר (עמוס ט׳:ט״ו) ונטעתים על אדמתם, ועת לעקור נטוע דכתיב ויתשם ה׳ מעל אדמתם .<br/>(שם)
<h3>פסוק ג</h3>
<b>עת להרוג וגו׳. </b>עת להרוג בשעת מלחמה, ועת לרפוא בשעת שלום, עת לפרוץ בשעת מלחמה ועת לבנות בשעת שלום .<br/>(שם)
<b>עת להרוג וגו׳. </b>רבי יהושע דסכנין פתר קרא בישראל, עת להרוג – דכתיב (איכה ב׳:ד׳) ויהרג כל מחמדי עין, ועת לרפוא – דכתיב (ירמיהו ל״ג:ו׳) הנני מעלה לה ארוכה ומרפא, עת לפרוץ – דכתיב (עמוס ד׳:ג׳) ופרצים תצאנה אשה נגדה , ועת לבנות – דכתיב (שם ט׳) ובניתיה כימי עולם .<br/>(שם)
<h3>פסוק ד</h3>
<b>עת לבכות וגו׳. </b>עת לבכות בשעת האבל, ועת לשחוק – אחר האבל, עת ספוד – בשעת האבל, ועת רקוד – אחר האבל .<br/>(שם)
<b>עת לבכות וגו׳. </b>רבי יהושע דסכנין פתר קרא בישראל, עת לבכות – דכתיב בכה תבכה בלילה, ועת לשחוק דכתיב (תהלים קט"ו) אז ימלא שחוק פינו, עת ספוד – דכתיב (ישעיה כ"ב) ויקרא ה' אלהים ביום ההוא לבכי ולמספד , ועת רקוד – דכתיב (זכריה ח׳) ורחובות העיר ימלאו וגו' .<br/>(שם)
<h3>פסוק ה</h3>
<b>עת להשליך וגו'. </b>עת להשליך אבנים – בשעה שאשתך טהורה, ועת כנוס אבנים – בשעה שאשתך טמאה .<br/>(מ"ר)
<b>עת להשליך וגו'. </b>רבי יהושע דסכנין פתר קרא בישראל, עת להשליך אבנים – דכתיב (איכה ד׳:א׳) תשתפכנה אבני קודש, ועת כנוס אבנים – דכתיב (ישעיהו כ״ח:ט״ז) הנני יסד בציון אבן .<br/>(שם)
<b>עת לחבק וגו׳. </b>עת לחבק – אם ראית כת של צדיקים עומדים, עמוד וחבקם ונשקם וגפפם, ועת לרחק מחבק – אם ראית כת של רשעים רחק מהם ומכיוצא בהם.<br>(שם)
<b>עת לחבק וגו'. </b>רבי יהושע דסכנין פתר קרא בישראל, עת לחבק – שנאמר (שה"ש ג׳) וימינו תחבקני, ועת לרחק מחבק – שנאמר (ישעיהו ו׳:י״ב) ורחק ה׳ את האדם .<br/>(שם)
<h3>פסוק ו</h3>
<b>עת לבקש וגו׳. </b>עת לבקש – בשעת שלום, ועת לאבד – בשעת מלחמה, עת לשמור – בשעה טובה, ועת להשליך – בשעה רעה .<br/>(שם)
<b>עת לבקש וגו'. </b>רבי יהושע דסכנין פתר קרא בישראל, עת לבקש – דכתיב ובקשתם משם את ה' אלהיך, ועת לאבד – דכתיב השמרו לכם וגו׳ ואבדתם , עת לשמור – דכתיב הנה לא ינום ולא יישן שומר ישראל, ועת להשליך – דכתיב וישליכם אל ארץ אחרת .<br/>(שם)
<h3>פסוק ז</h3>
<b>עת לקרוע וגו'. </b>עת לקרוע – בשעת מלחמה, ועת לתפור – בשעת שלום .<br/>(שם)
<b>עת לקרוע וגו'. </b>רבי יהושע דסכנין פתר קרא בישראל, עת לקרוע – דכתיב (שמואל א ט״ו:כ״ח) קרע ה' את ממלכות ישראל מעליך, ועת לתפור – דכתיב (יחזקאל ל״ז:י״ז) והיו לאחדים בידך .<br/>(שם)
<b>עת לחשות וגו'. </b>[עת לחשות – בשעת האבילות, ועת לדבר – לאחר האבלות] .<br/>(מ"ר)
<b>עת לחשות וגו'. </b>עת לחשות ועת לדבר, פעמים שמדבר ומקבל שכר על הדבור ופעמים ששותק ומקבל שכר על השתיקה, וכן באהרן הוא אומר וידם אהרן – וקבל שכר , וכן בדוד הוא אומר (תהילים ל״ז:ז׳) דום לה' והתחולל לו, אע"פ שמפיל לך חללים – שתוק .<br/>(זבחים קט"ו ב')
<b>עת לחשות וגו׳. </b>רבי יהושע דסכנין פתר קרא בישראל, עת לחשות – דכתיב (ישעיהו מ״ב:י״ד) החשיתי מעולם וגו׳ , ועת לדבר – דכתיב דברו על לב ירושלים וגו׳ .<br/>(מ"ר)
<h3>פסוק ח</h3>
<b>עת לאהב וגו'. </b>עת לאהוב בשעת שלום ועת לשנוא בשעת מלחמה, עת מלחמה בשעת מלחמה ועת שלום בשעת שלום .<br/>(שם)
<b>עת לאהב וגו'. </b>רבי יהושע דסכנין פתר קרא בישראל, עת לאהוב – דכתיב (מלאכי א׳) אהבתי אתכם אמר ה', ועת לשנוא – דכתיב (ירמיה י"ב) על כן שנאתיה, עת מלחמה – דכתיב (ישעיה ס"ג) ויהפך להם לאויב, ועת שלום – דכתיב (שם ס"ו) הנני נוטה אליה כנהר שלום .<br/>(שם)
<h3>פסוק ט</h3>
<b>מה יתרון העושה. </b>אמר שלמה, הואיל ועתים עתים הן לכל מה מהני אומן באומנתיה וכשר בכשרותיה, וזהו – מה יתרון העושה באשר הוא עמל .<br/>(שם)
<h3>פסוק י</h3>
<b>ראיתי את הענין. </b>איזה ענין – אמר ר' איבו, זה שיפוטו של ממון , לפי שאין אדם יוצא מן העולם וחצי תאותו בידו, אלא אם יש לו מאה מבקש מאתים .<br/>(שם)
<b>ראיתי את הענין. </b>רבי יוחנן אמר, ראיתי את הענין – זה שיפוטו של גזל , שהרי כ"ד חטאות סידר יחזקאל ומכולן לא חתם אלא בגזל, דכתיב (יחזקאל כ״ב:י״ג) והנה הכיתי כפי אל בצעך .<br/>(מ"ר)
<b>לענות בו. </b>רבי לוי אמר, אם זכה אדם ועשה מממונו מצות הוא מתפלל ונענה בו, כמש"נ וענתה בי צדקתי, ואם לאו הוא עונה בו ומקטרגו .<br/>(שם)
<h3>פסוק יא</h3>
<b>עשה יפה בעתו. </b>אמר רב, מאי דכתיב את הכל עשה יפה בעתו, מלמד שכל אחד ואחד יפה לו הקב"ה אומנתו בפניו. אמר רב פפא, היינו דאמרי אינשי, תלי ליה קורא לדבר אחר והוא לדידיה אזיל .<br/>(ברכות מ"ג ב')
<b>יפה בעתו. </b>א"ר תנחומא, בעונתו נברא העולם, לא היה ראוי להבראות קודם לכן אלא לשעתו נברא, שנאמר את הכל עשה יפה בעתו .<br/>(מ"ר)
<b>יפה בעתו. </b>אלו אחר אמר את הכל עשה יפה בעתו הייתי אומר זה שלא אכל פרוסת מימיו הוא אומר את הבל עשה יפה בעתו, אבל שלמה שכתוב בו (מלכים א ה׳:ב׳) ויהי לחם שלמה ליום אחד שלשים כור סולת וגו', לזה נאה לומר את הכל עשה יפה בעתו .<br/>(שם) יפה בעתו. רבי בון אמר, [באברהם אבינו הכתוב מדבר], ראוי היה אברהם להבראות קודם אדם הראשון  אלא שאמר הקב"ה, אם אברא תחלה את אברהם ואם יקלקל מעשיו אין מי שיבא ויתקן אחריו, אלא הריני בורא אדם ואם יקלקל יבא אברהם ויתקן .<br/>(שם)
<b>יפה בעתו. </b>רבי יצחק אומר [בישראל הכתוב מדבר], ראויים היו ישראל מיד שיצאו ממצרים לכנס לארץ, אלא שהיו שם האילנות ישנות מימי נח, אמר הקב"ה, מה אני מכניסם לחורבה, אלא הריני מקיפן דרך המדבר מ' שנה כדי שיעמדו הכנענים ויקצו הישנות ויטעו חדשות ויכנסו ישראל לארץ וימצאו אותה מלאה ברכות .<br/>(שם)
<b>יפה בעתו. </b>ר׳ אלעזר אומר [בדוד המלך הכתוב מדבר], מחלוקת שהיתה בין רחבעם וירבעם היתה ראויה להיות בין דוד ושבע בן בכרי , אלא שאמר הקב"ה עדיין לא נבנה ביהמ"ק ואני מכניס מחלוקת במלכות בית דוד  אלא יבנה ביהמ"ק ואח"כ מה שיהיה יהיה.<br/>(מ"ר)
<b>יפה בעתו. </b>רבי אומר, אפילו לדבר עבירה יפה בעתו .<br/>(שם)
<b>העלם נתן בלבם. </b>אהבת העולם נתן בלבם, אהבת תינוקת נתן בלבם , שאלמלא כן לא היה אדם בונה בית ולא נשא אשה ולא הוליד בנים.<br/>(שם)
<b>העלם נתן בלבם. </b>רבי יונתן אומר, פחדתו של מלאך המות נתן בלבם , ור' אחווה בריה דר׳ זירא אמר, העלמת שם המפורש נתן בלבם , ולמה כן, מבלי אשר לא ימצא האדם את המעשה אשר עשה האלהים מראש ועד סוף .<br/>(שם)
<h3>פסוק יג</h3>
<b>שיאכל ושתה. </b>נדרש לעיל פרשה ב׳ פסוק כ"ד בלשון כזה.
<h3>פסוק יד</h3>
<b>שיראו מלפניו. </b>אמר רב חסדא, חלמא בישא קשה מנגדא, מאי טעמא, והאלהים עשה שייראו מלפניו .<br/>(ברכות נ"ה א׳)
<b>שיראו מלפניו. </b>אמר ר׳ יהושע בן לוי, לא נבראו רעמים אלא לפשט עקמומיות שבלב, שנאמר והאלהים עשה שייראו מלפניו .<br/>(שם נ"ט א׳)
<b>שיראו מלפניו. </b>א"ר יהודה, לא ברא הקב"ה את עולמו אלא כדי שייראו מלפניו, שנאמר והאלהים עשה שייראו מלפניו .<br/>(שבת ל"א ב׳)
<b>שיראו מלפניו. </b>א"ר יהודה ב"ר סימון, ראוי היה אדה"ר שיהיה חי וקיים לעולם  אלא מפני מה נקנסה עליו מיתה – מפני שהאלהים עשה שייראו מלפניו .<br/>(מ"ר)
<b>שיראו מלפניו. </b>א"ר אלעזר, מתחלת ברייתו של עולם נאמר יקוו המים מתחת השמים, וכל כך למה – כדי שתראה היבשה, ומפני מה כתיב (עמוס ה׳:ח׳) הקורא למי הים וישפכם על פני הארץ ה׳ שמו ב׳ פעמים, אחד בדור המבול ואחד בדור הפלגה  אלא מפני שהאלהים עשה שייראו מלפניו.<br/>(שם)
<b>שיראו מלפניו. </b>א"ר יודן, גדולה היא היראה, ששמים וארץ לא נבראו אלא בזכות היראה  הדא היא דכתיב והאלהים עשה שייראו מלפניו .<br/>(שם)
<h3>פסוק טו</h3>
<b>מה שהיה וגו'. </b>אמר ר׳ יהודה, אם יאמר לך אדם, וכי אפשר היה כל העולם כולו מים במים , אמור לו, כבר הוא אוקיינוס כולו מים במים .<br/>(מ"ר)
<b>ואשר להיות כבר היה. </b>אמר ר׳ יהודה, אם יאמר לך אדם, וכי אפשר שהקב"ה עתיד לעשות ים יבשה  אמור לו כבר היה, כבר עשה כן ע"י משה, ואם יאמר לך וכי אפשר שאלו לא חטא אדם הראשון היה חי וקיים לעולם  אמור לו, כבר הוא אליהו זכור לטוב שלא חטא, הוא חי וקיים, ואם יאמר לך וכי אפשר שהקב"ה עתיד להחיות לנו המתים, אמור לו, כבר החיה לנו את המתים ע"י אליהו וע"י אלישע וע"י יחזקאל.<br/>(שם)
<b>והאלהים יבקש את נרדף. </b>רבי יוסי אומר, לעולם אלהים מבקש את הנרדף, בין צדיק רודף צדיק בין רשע רודף צדיק בין רשע רודף רשע [ואפילו צדיק רודף רשע] האלהים יבקש את הנרדף .<br/>(שם)
<b>והאלהים יבקש את נרדף. </b>א"ר יוסי ב"ר נהוראי, לעולם הקב"ה מבקש קרבתן של נרדפים מן הרודפים, שכן מצינו הכל נרדף מפני קין כתיב וישע ה׳ אל הבל וכן בנח ובני דורו ובאברהם עם נמרוד  וביצחק עם פלשתים  וביעקב עם עשו וביוסף עם אחיו ובמשה עם פרעה ובדוד עם שאול ובשאול עם פלשתים ובישראל עם האומות. ואפילו בקרבנות כן, אמר הקב"ה, שור נרדף מפני ארי, עז מפני נמר, כבש מפני זאב, לא תקריבו לפני מן הרודפים אלא מן הנרדפים, שנאמר שור או כשב או עז וגו׳ ירצה לקרבן.<br/>(שם)
<h3>פסוק טז</h3>
<b>מקום המשפט וגו'. </b>מקום המשפט שמה הרשע – מקום שסנהדרי גדולה יושבין שמה הרשע, שנאמר (ירמיהו ל״ט:ג׳) ויבאו כל שרי מלך בבל וישבו בשער התוך – מהו שער התוך – מקום שחותכין בו את ההלכות .<br/>(שם)
<b>מקום המשפט וגו'. </b>מקום המשפט שמה הרשע, מקום שעשה משה כדת הדין, כמש"נ (פ׳ תשא) עברו ושובו משער לשער והרגו וגו׳ – שמה הרשע, שמה כתיב ויגוף ה׳ את העם .<br/>(שם)
<b>מקום המשפט וגו'. </b>מקום המשפט שמה הרשע, מקום שעשתה מדת הדין בשטים שנאמר (פ׳ בלק) קח את כל ראשי העם והוקע אותם וגו׳ – שמה הרשע, שמה כתיב ויהיו המתים במגפה ארבעה עשר אלף .<br/>(מ"ר)
<b>ומקום הצדק שמה הרשע. </b>אמר הקב"ה, מקום שנאמר בו צדק ילין בה שם הרגו את זכריה ואת אוריה , ומקום שצדקתים לישראל וקראתים אלהות, שנאמר (תהלים פ"ב) אני אמרתי אלהים אתם וגו׳, שמה הרשיעו ועשו העגל , ומקום שצדקתים בקללות של בלעם והפכתים לברכות, שמה הרשיעו וזנו, כמש"נ וישב ישראל בשטים ויזנו.<br/>(שם)
<h3>פסוק יז</h3>
<b>את הצדיק וגו׳. </b>רבי חנינא בר פפא אמר, צדיק כרשע ישפוט האלהים, לסטים עולה לגרדום ור"ע עולה לגרדום , ורבי אמר, צדיק ביד רשע ישפוט אלהים .<br/>(שם)
<b>כי עת וגו׳. </b>כי עת לכל חפץ – לכל חפץ יש עת ולכל עת יש חפץ , ועל כל המעשה שם – בעולם הזה כל מה שחפץ האדם לעשות אותה, אבל תמן – דין וחשבון.<br/>(שם)
<h3>פסוק יח</h3>
<b>על דברת וגו׳. </b>מהו על דברת בני האדם לברם האלהים, על מדברות שהרשעים מגדפין ומחרפין בעוה"ז והקב"ה משפיע להם שלום, כל כך למה, לברם אלהים – לברר להם מדת הדין של רשעים  ולראות שהם בהמה המה להם, להראות לעולם, שהרשעים נמשלו כבהמה, מה הבהמה נדונת בהריגה ואינה באה לחיי העוה"ב, כך הרשעים נדונין במיתה ואינן באין לחיי העולם הבא.<br/>(שם)
<b>על דברת וגו'. </b>דבר אחר על דברת בני האדם לברם האלהים, על מדברות שהצדיקים מדברים בעוה"ז בתעניות ובסיגופים וביסורין , וכל כך למה, לברם האלהים – לברר להם מדת צדקתם , ולראות שהם בהמה המה להם, לראות ולהראות לאוה"ע האיך ישראל נמשכין אחריו בבהמה, שנאמר (יחזקאל ל״ד:ל״א) ואתן צאני צאן מרעיתי אדם אתם, ומה בהמה פושטת צוארה לשחיטה, כך הצדיק, שנאמר כי עליך הורגנו כל היום .<br/>(מ"ר)
<h3>פסוק יט</h3>
<b>מן הבהמה אין וגו'. </b>מהו אין כי הכל הבל , חד אמר עשה לו נוי לתחתיתו שלא יהא מתבזה כבהמה , וחד אמר עשה לו מנעל ואפופרין כפוי עליו שלא יהא מתבזה כבהמה , וחד אמר עשה לו כסתות לתחתיתו שלא יהא מצטער בשעת ישיבתו , וחד אמר, עשה לו קבורה וארון ותכריכין .<br/>(שם)
<h3>פסוק כ</h3>
<b>הכל הולך וגו'. </b>מהו הכל הולך אל מקום אחד, לפי שכל מה שברא הקב"ה בשמים ברייתו מן השמים, וכל מה שברא בארץ ברייתו מן הארץ .<br/>(שם)
<h3>פסוק כא</h3>
<b>מי יודע רוח וגו'. </b>רוח בני האדם העולה היא למעלה – זו נשמתן של צדיקים שעולה למרום ונתונה באוצר , ורוח הבהמה היורדת היא למטה לארץ זו נשמתן של רשעים שיורדת לגיהנם למטה, כמש"נ (יחזקאל ל״א:ט״ו) ביום רדתו שאולה האבלתי כסתי עליו את תהום וגו׳ .<br/>(שם)
<h3>פסוק כב</h3>
<b>מי יביאנו לראות. </b>מי יביאנו לדוד לראות במה שעשה שלמה, ומי יביאנו לשלמה לראות במה שיהיה אחריו ומה יעשה רחבעם.<br>(מ"ר)
<h2>פרק ד</h2>
<h3>פסוק א</h3>
<b>את כל העשוקים. </b>חד אמר, העשוקים, אלו הקטנים הנגנזין בחייהם בעון אבותם , וחד אמר אלו הרוגי מלכות, וחד אמר אלו חנופי תורה שסבורים בהם שהם ת"ח ואינם ת"ח , וחד אמר [אלו ישראל באומות], וחד אמר אלו ממזרין שהרי מה חטאו הם, וא"ר יהודה בן פזי, אע"פ כן באים הן הממזרין לעוה"ב, שנאמר והנה דמעת העשוקים ואין להם מנחם .<br/>(שם)
<h3>פסוק ב</h3>
<b>ושבח אני וגו'. </b>ושבח אני את המתים שכבר מתו – אלו האבות אברהם יצחק ויעקב, מן החיים אשר המה חיים עדנה – זה משה, שהרי כשחטאו ישראל במדבר אמר משה כמה תפלות ותחנונים ולא נענה, וכיון שאמר זכור לעבדיך לאברהם ליצחק וליעקב – מיד נענה .<br/>(שבת ל' א׳)
<b>ושבח אני וגו'. </b>ולהלן הוא אומר (ט') כי לכלב חי הוא טוב מן האריה המת, הא כיצד, כשבנה שלמה את ביהמ"ק, ביקש להכניס ארון לבית קה"ק, ודבקו שערים זה בזה , אמר כ"ד רננות ולא נענה, כיון שאמר (ד"ה ב' ו') זכרה לחסדי דוד עבדך – מיד נענה , הרי – ושבח אני את המתים שכבר מתו מן החיים וגו', וכשנח נפשיה דדוד ביום השבת ושלח שלמה לבי מדרשא, אבא מת ומוטל בחמה וכלבים של בית אבא רעבים, מה אעשה, שלחו ליה, חתוך נבילה והנח לפני הכלבים, ואביך הנח עליו ככר או תנוק וטלטלו, הרי – כי לכלב חי טוב מן האריה המת .<br/>(שבת ל׳ א' וב')
<b>ושבח אני וגו'. </b>רבי יהודה ב"ר סימון אמר, ביחזקאל איירי קרא, בשעה שעמד על הבקעה ואמר (ל"ז) העצמות היבשות שמעו דבר ה׳ מיד ותקרבו עצמות עצם על עצמו וגו' , אמר להם, בחייכם אמרתי לכם (ירמיה ב') שמעו דבר ה' בית יעקב ולא שמעתם ועכשיו במיתתכם שמעתם, על אותה שעה נאמר ושבח אני את המתים שכבר מתו מן החיים אשר המה חיים עדנה.<br/>(מ"ר)
<b>ושבח אני וגו'. </b>רבי שמואל בר נחמני אמר, ושבח אני את המתים שכבר מתו – זה דוד, מן החיים אשר המה חיים עדנה – זה שלמה, שבשעה שבנה שלמה את ביהמ"ק ביקש שתרד אש מן השמים והקריב אלף עולות והתפלל כ"ד תפלות ולא ירדה, עד שאמר (ד"ה ב' ו') זכרה לחסדי דוד עבדך – מיד נענה וירדה .<br/>(שם)
<b>ושבח אני וגו׳. </b>ושבח אני את המתים שכבר מתו – זה דור המבול, מן החיים אשר המה חיים עדנה – אלו הסדומיים והמצרים  [שם)
<h3>פסוק ג</h3>
<b>וטוב משניהם וגו'. </b>וטוב משניהם את אשר עדן לא היה – אלו אלף דור שעלה במחשבה להבראות ולא נבראו .<br/>(שם)
<h3>פסוק ה</h3>
<b>הכסיל חבק וגו'. </b>משל למה"ד, לשני בני אדם שהיו יגעין בתורה, אחד יגע והשביח ואחד יגע ופירש, לימים ראה זה שפירש את זה שהשביח עומד בחבורה של צדיקים והוא בצד חבורה של רשעים, מיד התחיל חובק את ידיו ואוכל את בשרו .<br/>(שם)
<b>הכסיל חבק וגו׳. </b>העולם הזה דומה לערב שבת ועולם הבא לשבת, מי שמכין בערב שבת אוכל בשבת, ומי שאינו מכין בערב שבת הרי הוא חורק את שיניו ואוכל את בשרו, שנאמר הכסיל חובק את ידיו ואוכל את בשרו .<br/>(מ"ר פרשה א' פסוק ט"ו)
<h3>פסוק ו</h3>
<b>טוב מלא כף וגו׳. </b>טוב מי שהוא שונה הלכות ורגיל בהם ממי שהוא שונה הלכות ומדות ואינו רגיל בהם , אלא לרעות רוח, רצונו שיקראו לו בר מכילתא, והמשל אומר, טוב צפור אחד כפות ממאה פורחות .<br/>(מ"ר)
<b>טוב מלא כף וגו'. </b>טוב מי שהוא עושה צדקה מועטה משלו ממי שהוא גוזל וחומס ועושק ועושה צדקות גדולות, אלא לרעות רוח, רצונו שיקראו לו בר מצות, והמשל אומר, נואפת בשכר תפוחים ומחלקתן לעניים.<br>(שם)
<b>טוב מלא כף וגו׳. </b>טוב מי שיש לו עשרה זהובים ונושא ונותן ומתפרנס בהם ממי שהוא נוטל ממון של אחרים ומפסידן אלא לרעות רוח, רצונו שיקראו לו גברא פרקמטיא .<br/>(שם)
<b>טוב מלא כף וגו'. </b>טוב מי שהוא שובר גינה אחת ועובדה ממי שהוא שוכר גינות הרבה ומאבדן אלא לרעות רוח, רצונו שיקראו לו בעל קרקעות, והמשל אומר, השוכר גינה אוכל צפרין, השוכר גינות צפרין אוכלין אותו .<br/>(שם)
<b>טוב מלא כף וגו׳. </b>טוב מלא כף נחת בעוה"ב ממלא חפנים עמל ורעות רוח בעוה"ז, ויפה שעה אחת בתשובה ומעשים טובים בעוה"ז מכל חיי עוה"ב .<br/>(שם)
<b>טוב מלא כף וגו׳. </b>טוב מלא כף נחת – זה יום השבת, ממלא חפנים עמל ורעות רוח – אלו ששת ימי המעשה .<br/>(שם)
<b>טוב מלא כף וגו׳. </b>רבי יצחק פתר קרא בשבט גד ושבט ראובן, כשבאו לא"י אמרו, טוב מלא כף נחת בארץ ישראל ממלא חפנים עמל בעבר הירדן .<br/>(שם)
<b>טוב מלא כף וגו׳. </b>ואף הקב"ה אומר כן, חביב עלי מלא קמצו של עני מנחה נדבה ממלא הפנים קטורת הסמים של כהן גדול, ולמה כן, לפי שזו באה כפרה וזו אינה באה כפרה דכתיב ונפש כי תקריב מנחה .<br/>(מ"ר)
<h3>פסוק ז</h3>
<b>ואראה הבל תחת השמש. </b>זו אדרתו של מלאך המות .<br/>(שם)
<h3>פסוק ח</h3>
<b>יש אחד וגו׳. </b>יש אחד – זה הקב"ה, שנאמר ה׳ אחד, ואין שני לו – שאין לו שותף בעולמו, גם בן ואח אין לו – אלו ישראל שנקראו בנים כמש"נ בנים אתם לה׳ אלהיכם ונקראו אחים כמש"נ (תהלים קכ"ב) למען אחי ורעי , ואין קץ לכל עמלו – לכל מה שעשה בששת ימי בראשית , ולמי אני עמל ומחסר את נפשי מטובה, אם אין הצדיקים עושין לפניו מצות ומע"ט, וכי אין זה הבל שברא הקב"ה בעולמו .<br/>(שם)
<b>יש אחד וגו'. </b>דבר אחר יש אחד זה אברהם, שנאמר (יחזקאל ל"ג) אחד היה אברהם, ואין שני לו – שאין לו בן זוג, גם בן ואח אין לו – בן ואח לא היה לו בשעה שירד לכבשן האש  ואין קץ לכל עמלו – במצות ומעשים טובים, ולמי אני עמל ומחסר את נפשי מטובה – אם לא להדבק בדרכיו, שכל מי שאינו עושה כמותו גם זה הבל ,.<br/>(שם)
<b>יש אחד וגו׳.</b> דבר אחר יש אחד זה שבט לוי , גם בן ואח אין לו – בשעה שאמר להם משה עברו ושובו משער לשער והרגו איש את אחיו וגו׳, וכתיב האומר לאביו ולאמו לא ראיתיו ואת אחיו לא הכיר. ואין קץ לכל עמלו – במלאכת המשכן. גם עינו לא תשבע עושר – אלו הקרבנות , ולמי אני עמל אם לא להדבק בדרכיו, שכל מי שאינו עושה כמותו, גם זה הבל וענין רע הוא .<br/>(שם)
<b>יש אחד וגו׳.</b> דבר אחר יש אחד זה יצה"ר, ואין שני לו – שאין לו בן זוג בעבירה, גם בן ואח אין לו – בשעה שהולך אדם לעבור עבירה אינו רואה שיש לו בן שימות בעונותיו , ואיני רואה שיש לו אח שיתבייש ויתגנה ממנו, ואין קץ לכל עמלו – במעשיו הרעים  גם עינו לא תשבע עושר – אלו מעשיו הרעים .<br/>(מ"ר)
<b>יש אחד וגו'. </b>דבר אחר יש אחד – זה גביני בן חרסון, ואין שני לו – שאין לו בן זוג, גם בן ואח אין לו שהיה יחיד לאמו, ואין קץ לכל עמלו ממה שהניח לו אביו, גם עינו לא תשבע עושר – שהיה סומא באחת מעיניו , ולמי אני עמל ומחסר את נפשי מטובה שבשעה שמת גביני נולד בלשצאר [וירש כל ממונו].<br/>(שם)
<h3>פסוק ט</h3>
<b>טובים השנים וגו׳. </b>טובים השנים העוסקים בתורה מן האחד שעוסק לעצמו, כי אם יפלו האחד יקים את חבירו, שאם שכח אחד מהם הלכה – חבירו מחזירו, והחוט המשולש לא במהרה ינתק – זה הרב שהוא מחזיר להם טעותן .<br/>(שם)
<b>טובים השנים וגו׳. </b>טובים השנים שנושאין ונותנין בפרקמטיא מן האחד שעוסק לעצמו, כי אם יפלו – שאם יפול ויסתכן אחד מהם חבירו מעמידו, והחוט המשולש לא במהרה ינתק – כשהם שלש .<br/>(שם)
<b>טובים השנים וגו׳.</b> רבי יוחנן אמר, טובים השנים – איש ואשתו, מן האחד – זה לעצמו וזו לעצמה, והחוט המשולש זה הקב"ה שהוא פוקדן בבנים .<br/>(שם)
<b>טובים השנים וגו׳. </b>ועוד אמר ר׳ יוחנן, טובים השנים זה עמרם ויוכבד, אשר יש להם שכר טוב בעמלם – זה משה שנקרא טוב, שנאמר ותרא אותו כי טוב הוא .<br/>(שם)
<b>טובים השנים וגו'. </b>רבי יהודה אומר, טובים השנים זה דוד ובת שבע, והחוט המשולש – זה נתן הנביא שאמר לה לבת שבע ואני אבא אחריך ומלאתי את דבריך, וכשבאו אל דוד הסכים עמהם ואמר והרכבתם את שלמה בני על הפרדה אשר לי וגו' .<br/>(מ"ר)
<b>טובים השנים וגו'. </b>רבי נחמיה אומר, טובים השנים זה יהוידע ויהושבע , מן האחד זה לעצמו וזה לעצמו, והחוט המשולש – אלו סנהדרין שהסכימו עמהם, הדא הוא דכתיב (ד"ה ב׳ כ"ג) ויוציאו את בן המלך ויתנו עליו את הנזר וגו׳ .<br/>(שם)
<b>טובים השנים וגו׳. </b>רבנן אמרי, טובים השנים – זה מרדכי ואסתר, מן האחד – זה לעצמו וזו לעצמה, והחוט המשולש זה אחשורוש שהסכים עמהם וגזר ואמר ואתם כתבו על היהודים כטוב בעיניכם .<br/>(שם)
<b>טובים השנים וגו'. </b>רבי חנינא אומר, טובים השנים שתלו מרדכי ואסתר מן האחד שתלה יוסף, שאלו נעשו נסים על ידיהם לכל ישראל וזה לא נעשו נסים על ידו  והחוט המשולש – זה הקב"ה למעלה מכולן שהפיל שונא, דכתיב ויתלו את המן .<br/>(שם)
<b>טובים השנים וגו׳. </b>א"ר יצחק, טובה פרשה שנאמרה ע"פ שנים מפרשה שנאמרה ביחיד, פרשה בשנים – שנאמר ויאמר ה׳ אל משה ואל אהרן בארץ מצרים לאמר החודש הזה לכם וגו'. מפרשה שנאמרה ביחיד – למשה לבדו , והחוט המשולש (פ׳ שמיני) וידבר ה' אל משה ואל אהרן לאמר אליהם – לבניו לאלעזר ולאיתמר, ותנא רבי חייא, לאמר אליהם והם לאמר לכל ישראל .<br/>(שם)
<b>טובים השנים וגו'. </b>דבר אחר טובים השנים – זה משה ואהרן, מן האחד – זה לעצמו וזה לעצמו, שהרי כשבא משה וברך את ישראל לא שרתה שכינה על ידו , וכשבאו שניהם וברכו את ישראל מיד שרתה שכינה על ידיהם, שנאמר (פ׳ שמיני) ויבא משה ואהרן אל אהל מועד ויצאו ויברכו את העם ואח"כ וירא כבוד ה׳.<br/>(שם)
<h3>פסוק יב</h3>
<b>והחוט המשלש. </b>נדרש בדרשות הקודמות.
<b>והחוט המשלש וגו׳. </b>תניא, ר׳ אליעזר בן יעקב אומר, כל שיש לו תפלין בראשו ובזרועו וציצית בבגדו ומזוזה בפתחו הוא בחזקת שלא יחטא, שנאמר והחוט המשולש לא במהרה ינתק <sup style="color: gray;">מח</sup>.<br/>(מנחות מ"ג ב׳)
<b>לא במהרה ינתק. </b>א"ר שמואל בר רב יצחק, שמר אדם עצמו מן העבירה פעם ראשונה ושניה ושלישית, מכאן ואילך הקב"ה משמרו, דכתיב (איוב ל"ג, כ"ט) הן כל אלה יפעל אל פעמים שלש עם גבר. א"ר זירא, ובלבד שלא ישוב <sup style="color: gray;">מט</sup>, מה טעם, דכתיב והחוט המשולש לא במהרה ינתק, לא לעולם ינתק אין כתיב כאן אלא לא במהרה ינתק, אבל אם מטרחת עליו מפסק הוא <sup style="color: gray;">נ</sup>.<br/>(ירושלמי פאה פ"א סוף הלכה א׳)
<b>לא במהרה ינתק. </b>כל שישנו במקרא ובמשנה ובדרך ארץ לא במהרה הוא חוטא, שנאמר והחוט המשולש לא במהרה ינתק. א"ר זירא, ובלבד שלא ישוב <sup style="color: gray;">נא</sup>, מאי טעמא, לא לעולם ינתק אין כתיב כאן אלא לא במהרה ינתק, אבל אם מטרחת עליו מפסק הוא <sup style="color: gray;">נב</sup>.<br/>(שם שם ה"ט)
<b>לא במהרה ינתק. </b>קרי רמי בר חמא עליה דר׳ אושעיא בנו של ר' חמא בנו של ר׳ ביסא החוט המשולש לא במהרה ינתק <sup style="color: gray;">?נב</sup>.<br/>(כתובות ס"ב ב')
<b>לא במהרה ינתק. </b>מהו לא במהרה ינתק, א"ר זעירא, משפחת סופרים מעמדת סופרים, משפחת בני תורה מעמדת בני תורה, משפחת עשירים מעמדת עשירים <sup style="color: gray;">נג</sup>, אמרו ליה, והא משפחת פלוני נפסקה עשרה, אמר להו, מי כתיב לא לעולם ינתק – לא במהרה ינתק כתיב, וזה הואיל ונתגאה נפסק מעשירותיה <sup style="color: gray;">נד</sup>.<br/>(מ"ר)
<h3>פסוק יג</h3>
<b>טוב ילד מסכן וגו׳. </b>טוב ילד מסכן וחכם – זה יצר טוב, ולמה נקרא שמו ילד, לפי שאין מזדוג לאדם אלא מבן י"ג שנה ולמעלה, ולמה נקרא שמו מסכן, לפי שאין הכל שומעין לו  ולמה נקרא שמו חכם – שהוא מלמד את הבריות לדרך ישרה, ממלך זקן וכסיל – זה יצר הרע, ולמה קורא אותו מלך – מפני שהכל שומעין לו, ולמה קורא אותו זקן – מפני שהוא מזדווג לו לאדם מילדותו עד זקנותו , ולמה קורא אותו כסיל – מפני שהוא מלמד לאדם דרך רעה, אשר לא ידע להזהר עוד – שאינו יודע האדם כמה צער וכמה יסורין באין עליו ממנו והוא אינו נזהר ממנו, כי מבית הסורים יצא למלוך – דהוא מכשכש לבריות כמו מבין הסירים , כי גם במלכותו נולד רש – במלכות יצר טוב נולדה רשותו של יצר הרע .<br/>(שם)
<b>טוב ילד מסכן וגו'. </b>דבר אחר טוב ילד מסכן – זה אברהם, ממלך זקן וכסיל זה נמרוד  כי גם במלכותו נולד רש – במלכותו של אברהם נולד רשותו של נמרוד .<br/>(שם)
<b>טוב ילד מסכן וגו׳. </b>דבר אחר טוב ילד מסכן – זה יוסף, וחכם – שבחכמתו החיה כל העולם כולו ברעב, ממלך זקן וכסיל – זה פוטיפר, שכמה נסים ראה על ידו ולא נזהר, כי מבית הסורים יצא למלוך – מבית האסורים של פרעה יצא למלוך, כי גם במלכותו נולד רש – במלכותו של יוסף נולדה רשותו של פוטיפר .<br/>(שם)
<h3>פסוק טו</h3>
<b>החיים המהלכים וגו׳. </b>אלו מעשיהם של צדיקים, מה גרם להם להיות חיים תחת השמש שמהלכים עם הילד השני – זה יצר טוב .<br/>(שם)
<h3>פסוק טז</h3>
<b>אין קץ וגו׳. </b>אין קץ לכל העם לכל אשר היה לפניהם – אין קץ לכל הדורות שהאביר יצה"ר, גם האחרונים לא ישמחו בו – שנשמעין לו .<br/>(מ"ר)
<h3>פסוק יז</h3>
<b>שמר רגלך וגו׳. </b>א"ר שמואל בר נחמני א"ר יונתן, שמור רגלך – שמור עצמך שלא תחטא  ואם תחטא הבא קרבן לפני, וקרוב לשמוע – הוי קרוב לשמוע דברי חכמים שאם חוטאין מביאין קרבן ועושין תשובה, מתת הכסילים זבח, – אל תהיו בכסילים שחוטאים ומביאים קרבן ואינם יודעים אם על הטובה הם מביאים אם על הרעה הם מביאים, אמר הקב"ה בין טוב לרע אין מבחינים והם מביאין קרבן לפני .<br/>(ברכות כ"ג א׳)
<b>שמר רגלך וגו׳. </b>אמר רב אשי ואתימא רב חנינא בר פפא, שמור רגלך – שמור נקביך בשעה שאתה עומד בתפלה לפני .<br/>(שם שם)
<b>שמר רגלך וגו'. </b>תני, לא יכנס אדם להר הבית במנעלו ובאבק שעל רגליו ומעותיו צרורין בסדינו ואפונדתו עליו מבחוץ, מה טעם, שמור רגלך כאשר תלך אל בית האלהים .<br/>(ירושלמי ברכות פ"ד ה"ד)
<b>שמר רגלך וגו׳. </b>א"ר אלכסנדרי, שמור רגלך כאשר תלך אל בית האלהים – שמור עצמך מן הטיפין שבין רגליך , שכאשר תלך אל בית האלהים תהיה טהור, במה דברים אמורים בדקין, אבל בגסין – אם יכול לסבול יסבול .<br/>(שם שם ה"ג)
<b>שמר רגלך וגו׳. </b>א"ר אחא, שמור רגלך כאשר תלך אל בית האלהים – שמור עצמך כשתהא נקרא אל בית האלהים שתהא טהור ונקי .<br/>(ירושלמי מגילה פ"א ה"ט)
<b>וקרוב לשמע וגו'. </b>הונא בר גניבא אמר, חביבה קריאת שמע בעונתה מאלף עולות שהכסיל זובח , ולמה – מפני כי אינם יודעים לעשות רע – הכסיל אינו יודע להפריש בין נדר לנדר .<br/>(מ"ר)
<b>וקרוב לשמע וגו׳. </b>שמעון סיכנא איש עיצה היה חופר בורות שיחין ומערות בירושלים, אמר ליה לרבי יוחנן בן זכאי, אני גדול כמוך, אמר ליה למה, אמר ליה, שאני עוסק בצרכי רבים כמוך , אמר ליה, ואם בא לפניך אדם לדין או לשאלה, אתה אומר לו שתה מן הבור הזה שמימיו זכין וצוננין, או אם שאלה לך אשה על נדותה אתה אומר לה טבלי בבור הזה שמימיו מטהרין, וקרא עליו פסוק זה, וקרוב לשמוע מתת הכסילים זבח כי אינם יודעים לעשות רע .<br/>(מ"ר)
<h2>פרק ה</h2>
<h3>פסוק א</h3>
<b>כי האלהים בשמים וגו׳. </b>רבי שמעון בן חלפתא אומר, חלש למעלה וגבור למטה מי נוצח – העליון, כל שכן שהעליון חי העולמים שהוא הגבור למעלה ואתה למטה, וקדמך הכתוב – כי האלהים בשמים ואתה על הארץ .<br/>(שם)
<b>יהיו דבריך מעטים. </b>א"ר מאיר, לעולם יהיו דבריו של אדם מועטין לפני הקב"ה, שנאמר אל תבהל על פיך ולבך אל ימהר להוציא דבר לפני האלהים, כי האלהים בשמים ואתה על הארץ על כן יהיו דבריך מעטים .<br/>(ברכות ס"א א')
<h3>פסוק ב</h3>
<b>כי בא החלום וגו׳. </b>כל חבלים ויסורין שהביא הקב"ה על דור המבול – ברב ענין רע שהיה בידם , וקול כסיל ברב דברים – ברב דברים שהוציאו מפיהם ואמרו (איוב כ״א:ט״ו) מה שדי כי נעבדנו .<br/>(מ"ר)
<b>כי בא החלום וגו'. </b>דבר אחר כי בא החלום ברב ענין – כל חבלים ויסורין שהביא הקדוש ברוך היא על דור הפלגה – ברב ענין רע שהיה בידם , וקול כסיל ברב דברים – שאמרו ונעשה לנו שם .<br/>(מ"ר)
<b>כי בא החלום וגו'.</b> דבר אחר כי בא החלום ברב ענין, כל חבלים ויסורין שהביא הקב"ה על הסדומיים – ברב ענין רע שהיה בידם , וקול כסיל ברב דברים – שאמרו נשכח תורת הרגל מבינותינו , הדא היא דכתיב (איוב כ״ח:ד׳) פרץ נחל מעם גר הנשכחים מני רגל .<br/>(שם)
<b>כי בא החלום וגו'. </b>דבר אחר כי בא החלום ברב ענין – כל חבלים ויסורין שהביא הקב"ה על המצרים – ברב ענין רע שהיה בידם , וקול כסיל ברב דברים – שאמרו מי ה' אשר אשמע בקולו.<br/>(שם)
<b>כי בא החלום וגו׳. </b> דבר אחר כי בא החלום ברב ענין – כל חבלים ויסורין שהביא הקב"ה על סיסרא – ברב ענין רע שהיה בידו , וקול כסיל ברב דברים – שנאמר  (שופטים ד׳:ג׳) והוא לחץ את בני ישראל בחזקה עשרים שנה .<br/>(שם)
<b>כי בא החלום וגו׳. </b>דבר אחר כי בא החלום ברב ענין – כל חבלים ויסורין שהביא הקב"ה על סנחריב ברב ענין רע שהיה בידו, וקול כסיל ברב דברים – שחרף וגדף, שנאמר (ישעיהו ל״ו:כ׳) מי בכל אלהי הארצות אשר הצילו את ארצם וגו' .<br/>(שם)
<b>כי בא החלום וגו׳. </b>דבר אחר כי בא החלום ברב ענין – כל חבלים ויסורין שהביא הקב"ה על שבט יהודה ובנימין – ברב ענין רע שבידם, שנאמר (ירמיהו ה׳:י״ב) כחשו בה׳ .<br/>(שם)
<b>כי בא החלום וגו'. </b>דבר אחר כי בא החלום ברב ענין – כל חבלים ויסורין שהביא הקב"ה על נבוכדנצר – ברב ענין רע שהיה בידו שאמר (דניאל ג׳:ט״ו) ומן הוא אלהא די ישיזבנכון מן ידי .<br/>(שם)
<b>כי בא החלום וגו'. </b>דבר אחר כי בא החלום ברב ענין – בל חבלים ויסורין שהביא הקב"ה על בלשצר – ברב ענין רע שהיה בידו, דכתיב (דניאל ה׳:ד׳) אשתיו חמרא ושבחו לאלהי דהבא וכספא וגו׳ .<br/>(שם)
<b>וקול כסיל וגו'. </b>בשעה שאמר המן לאחשורוש יביאו לבוש מלכות וכתר מלכות, כיון שהזכיר לו את הכתר נשתנו פניו, אמר כבר הגיע זמנו, הדא הוא דכתיב כי בא החלום ברב ענין וקול כסיל ברב דברים .<br/>(שם)
<h3>פסוק ד</h3>
<b>טוב וגו'. </b>טוב אשר לא תדור משתדור ולא תשלם, אמר ר' מאיר, טוב משניהם שאינו נודר כל עיקר, אלא מביא כבשתו לעזרה ומקדישה ושוחטה .<br/>(מ"ר)
<h3>פסוק ה</h3>
<b>אל תתן וגו'. </b>רבי יהושע בן לוי פתר קרא בפוסקי צדקה ברבים ואינם נותנים [וזהו אל תתן את פיך לחטיא את בשרך] , ואל תאמר לפני המלאך – זה החזן , כי שגגה היא – תהי אנא בי , למה יקצוף האלהים על קולך – על אותו הקול שנדרת, וחבל את מעשה ידך – מעוט מצות שביד אותו האיש הקב"ה מכניס בהן מארה ומאבדן ממנו.<br/>(שם)
<b>אל תתן וגו'. </b>רבי בנימין פתר קרא בחנופי תורה , אל תתן את פיך – אל תתן רשות לפיך, לחטיא את בשרך – להחטיא את גופך בלמודך  ואל תאמר לפני המלאך זה הרב  כי שגגה היא, עביד גרמיה קרי ולא קרי, תני ולא תני , למה יקצוף האלהים על קולך – על הקול שאמרת, וחבל את מעשה ידיך, אפילו מעוט הלכות שביד אותו האיש הקב"ה מכניס בהן שכחה ומאבדן ממנו.<br/>(שם)
<b>אל תתן את פיך וגו'. </b>רבנן פתרי קרא בנודר, אל תתן את פיך לחטיא וגו' זה הנודר , ואל תאמר לפני המלאך – זה חכם , כי שעה היא אנא לא נדרית  למה יקצוף האלהים [על קולך] שפתחת בנדר, וחבל את מעשה ידיך – אפילו מעט ממון שביד אותו האיש הקב"ה מאבדן ממנו.<br/>(שם)
<b>אל תתן את פיך וגו'. </b>רבי הונא פתר קרא בלשון הרע, אל תתן את פיך – [לומר לשה"ר, לחטיא את בשרך – זה הגוף, ואל תאמר לפני המלאך כי שגגה היא, אנא לא אמרית לשון הרע] , וחבל את מעשה ידיך, אלו גידים ועצמות שבגוף, אותו האיש הקב"ה מכניס בהן שחפת ומאבדן ממנו .<br/>(שם)
<b>אל תתן את פיך וגו׳. </b>רבי מנא פתר קרא במרים, אל תתן את פין וגו' אל תתן רשות לאחד מאבריך לחטיא כל אבריך  ואל תאמר לפני המלאך, זה משה, כמש"נ (פ׳ חקת) וישלח מלאך ויוציאנו ממצרים, כי שגגה היא כמש"נ (ס"פ בהעלותך) אשר נואלנו ואשר חטאנו, למה יקצוף אלהים על קולך, כמש"נ ותדבר מרים  וחבל את מעשה ידיך, שלקו כל אבריה.<br/>(מ"ר)
<b>לחטיא את בשרך. </b>ת"ר, כל עבירות שבתורה נפרעין ממנו לבדו, אבל שבועת שוא נפרעין ממנו וממשפחתו, שנאמר אל תתן את פיך לחטיא את בשרך ואין בשרך אלא קרובך, שנאמר ומבשרך אל תתעלם .<br/>(שבועות ל"ט א׳)
<b>וחבל את מעשה ידיך. </b>תניא, רבי אומר בעון נדרים בנים מתים כשהם קטנים, שנאמר אל תתן את פיך לחטיא את בשרך למה יקצוף האלהים על קולך וחבל את מעשה ידיך, איזה הם מעשה ידיו של אדם – הוי אומר בניו ובנותיו .<br/>(שבת ל"ב ב׳)
<b>וחבל את מעשה ידיך. </b>אחר נכנס לפרדס וקצץ בנטיעות  והיה הורג גדולי תורה והיה בא לבתי מדרשות וראה תנוקות יושבין לפני רבם, והיה אומר מה הם עושין כאן, אומנתיה דזה בנאי, זה נגר, זה צייר, זה חייט, וכששמעו כן הניחו את רבם והלכו להם, ועליו הכתוב אומר אל תתן את פיך לחטיא את בשרך למה יקצוף האלהים על קולך וחבל את מעשה ידך – שחבל מעשה ידיו של אותו האיש .<br/>(ירושלמי חגיגה פ"ב ה"א)
<h3>פסוק ו</h3>
<b>כי ברב חלמות וגו'. </b>כי ברב חלומות והבלים ודברים הרבה כי את האלהים ירא, אמר רבי, אם ראית חלומות קשין וחזיונות קשין והפוכין ואתה מתיירא מהם, קפוץ לשלשה דברים ואתה ניצול מהם, ואלו הם, תפלה צדקה תשובה, ויש אומרים אף התענית, ויש אומרים אף שינוי השם ושינוי מעשה ושינוי מקום .<br/>(מ"ר)
<b>כי ברב חלמות וגו'. </b>בשעה שחלה חזקיהו מלך יהודה ואמר ליה ישעיהו צו לביתך כי מת אתה ולא תחיה, אמר ליה חזקיהו, לא לדבריך אני שומע, ואינני תופש אלא במה שאמר זקני, כי ברב חלומות והבלים ודברים הרבה כי את האלהים ירא , מיד ויסב חזקיהו פניו אל הקיר ויתפלל ויחי.<br/>(מ"ר)
<b>את האלהים ירא. </b>א"ר חנן, אפילו בעל החלומות אומר לו לאדם למחר הוא מת אל ימנע עצמו מן הרחמים, שנאמר כי ברב חלומות וגו' את האלהים ירא .<br/>(ברכות י׳ ב׳)
<h3>פסוק ז</h3>
<b>אם עשק רש וגו'. </b>אם ראית עושק דלים ורשים וצדיק חי העולמים משפיע לו שלוה וטובה, תראה במדינה – תראה בו מדינה של גיהנם , כי גבוה – אלו המלאכים וגבוהים עליהם – זה הקב"ה .<br/>(מ"ר)
<b>אם עשק רש וגו'. </b>רבי יוסי ב"ר חנינא פתר קרא בעשו, אם ראית את זה שבכרך גדול שברומי עושק דלים וגוזל רשים והקב"ה משפיע לו שלוה, תראה במדינה – תראה בו מדת הדין, ואל תתמה על מה שאמר הזקן ונעשה חפצו שנאמר הנה משמני הארץ יהיה מושבך, כי גבוה – אלו שרי מעלה, וגבוהים עליהם – זה מלך חי העולמים .<br/>(שם)
<h3>פסוק ח</h3>
<b>ויתרון ארץ וגו׳. </b>רבי יהודה אומר, אפילו דברים שאתה רואה אותם כאלו הם מיותרין בעולם הן הן בכלל הווייתו של עולם, כגון סיב שסביב הדקל שעושין מהן גדר .<br/>(מ"ר)
<b>ויתרון ארץ בכל הוא. </b>אפילו דברים שתראה שהם יתרון למתן תורה כגון תוספת של בית רבי ותוספת של ר׳ נתן הלכות גרים ועבדים, הלכות ציצית תפילין ומזוזות, אף הם נתנו למשה מסיני ובכלל התורה הן , ואפילו מה שתלמיד ותיק עתיד לחדש ולומר לפני רבו כולן נתנו הלכה למשה מסיני .<br/>(שם)
<b>ויתרון ארץ בכל הוא. </b>רבנן אמרי, אפילו דברים שאתה רואה בעולם מיותרין, כגון זבובים פרעושים ויתושים, אף הם בכלל ברייתו של עולם הם, שנאמר ויכלו השמים והארץ וכל צבאם .<br/>(שם)
<b>ויתרון ארץ בכל הוא. </b>דבר אחר ויתרון ארץ בכל היא, אמר הקב"ה לנביאים, מה אתם סבורים שאם אין אתם הולכים בשליחותי אין לי עם מי לשלוח, אלא בכל אני עושה שליחותי, ואפילו על ידי נחש, על ירי עקרב ועל ידי יתוש ואפילו על ידי צפרדע .<br/>(שם)
<b>מלך לשדה נעבד. </b>אפילו מלך ששולט מסוף העולם ועד סופו – לשדה נעבד, שהוא שואל, עבדה שדה פירות או לא עבדה .<br/>(שם)
<b>מלך לשדה נעבד. </b>דבר אחר מלך לשדה נעבד, מלך זה הקב"ה, לשדה נעבד – זו ציון שנאמר ציון שדה תחרש .<br/>(שם)
<b>מלך לשדה נעבד. </b>דבר אחר מלן לשדה נעבד, מלך – זה בעל תלמוד, לשדה נעבד – זה בעל משנה שהוא עודר לפניו אה ההלכה .<br/>(מ"ר)
<h3>פסוק ט</h3>
<b>אהב כסף וגו׳. </b>דרש ר׳ סמאי, מאי דכתיב אוהב כסף לא ישבע כסף [ודכותה אוהב מצות לא ישבע מצות  – זה משה רבינו, שהיה יודע שאין שלש ערים שבעבר הירדן קולטות עד שלא נבחרו שלש בארץ כנען ואמר מצוה שבאה לידי אקיימנה .<br/>(מכות י׳ א׳)
<b>למי אהב בהמון וגו'. </b>דרש ר' סמאי, מאי דכתיב ומי אוהב בהמון לא תבואה – למי נאה ללמד בהמון – למי שכל תבואה שלו .<br/>(שם שם)
<b>ומי אהב בהמון וגו׳. </b>רב אשי אמר, ומאי דכתיב ומי אוהב בהמון לא תבואה, כל האוהב ללמוד בהמון לו תבואה, ורבינא אמר, כל האוהב ללמד בהמון לו תבואה  והיינו דאמר רבי, הרבה תורה למדתי מרבותי ומחבירי יותר מהם ומתלמידי יותר מכולם .<br/>(שם שם)
<b>ומי אהב בהמון וגו׳. </b>ומי אוהב בהמון לא תבואה – שכל מי שהיא הומה ומהמה אחר הממון וקרקע אין לו, מה הנאה יש לו .<br/>(מ"ר)
<h3>פסוק י</h3>
<b>ברבות הטובה וגו׳. </b>נאמר בעולת בהמה אשה ריח ניחח ובעולת העוף אשה ריח ניחח ובמנחה אשה ריח ניחח, לומר לך, אחד המרבה ואחד הממעיט ובלבד שיכוין לבו לשמים, מאי קרא, אמר רב אדא בר אהבה, ברבות הטוב רבו אוכליה ומה כשרון לבעליה כי אם ראות עיניו .<br/>(מנחות ק"י א׳)
<b>ברבות הטובה וגו'. </b>ברבות הטובה רבו אוכליה – מכאן לסומים שאוכלין ואינם שבעים, לפי שאינו דומה מי שרואה סלו ריק ונעשה רעב למי שרואה סלו מלא ונעשה שבע .<br/>(מ"ר)
<b>ברבות הטובה וגו׳. </b>ברבות הטובה רבו אוכליה – כשירבו אוכלי הטובה תרבה הטובה .<br/>(שם)
<h3>פסוק יא</h3>
<b>מתוקה וגו'. </b>מעשה ברבי שבא מן המרחץ והתחיל לעסוק בצרכי צבור, מזג לו עבדו את הכוס ולא היה לו פנאי לקבל, אדהכי נתנמנם העבד וישן לו. הפך רבי פניו וראהו ישן, אמר, יפה אמר שלמה, מתוקה שנת העובד אם מעט ואם הרבה יאכל והשבע לעשיר איננו מניח לו לישון, כגון אנו שעוסקין בצרכי צבור אף לישון לא יניחו לנו .<br/>(שם)
<b>אם מעט וגו׳. </b>נאמר בעולת בהמה אשה ריח ניחח ובעולת העוף אשה ריח ניחח ובמנחה אשה ריח ניחח, לומר לך, אחד המרבה ואחד הממעיט ובלבד שיכוין לבו לשמים, מאי קרא, א"ר זירא, מתוקה שנת העובד אם מעט ואם הרבה יאכל .<br/>(מנחות ק"י א׳)
<b>ואם הרבה יאכל. </b>[והלא היה לו לומר אם מעט ואם הרבה יישן, אלא בלומד איירי, והכי קאמר, מתוקה שנת העובד אם מעט ואם הרבה אע"פ כן יאכל בשכרו] .<br/>(ירושלמי ברכות פ"ב ה"ח)
<h3>פסוק יב</h3>
<b>יש רעה חולה. </b>וכי יש רעה חולה ורעה טובה, אלא איזו היא רעה חולה, כגון עני חלוש ערום ורעב .<br/>(מ"ר)
<b>עשר שמור וגו׳. </b>שאל רבן גמליאל ב"ר חנינא לרבי מונא, מהו זה דכתיב יש עושר שמור לבעליו לרעתו, אמר ליה, כל עקרה של עושר הוא עונשי', כשבא עליו עונש המלכות הוא נותן כל מה שיש לו .<br/>(שם)
<b>עשר שמור וגו'. </b>רבי יהושע אומר, עושר שמור לבעליו לרעתו – זה קרח , ורבי שמואל אומר, זה נבות היזרעאלי , רבי יהודה אומר, זה המן  רבי יצחק אומר, אלו בני גד ובני ראובן , רבנן אמרי, זה איוב, שהיה עשיר והעני והעשיר .<br/>(שם)
<h3>פסוק יג</h3>
<b>ואבד וגו׳. </b>ואבד העושר ההוא בענין רע, רבי יצחק אומר, בענין רע שהשיב לאותו עני, שאמר לו, ראה שוקיך, ראה כרעיך, וכי לא טוב ליגע ולאכול, אומר הקב"ה לא די שלא נתת לו משלך כלום אלא במה שנתתי לו אני אתה מכניס בו עין רעה, לפיכך – והוליד בן ואין בידו מאומה – שלא יניח לבנו מאומה .<br/>(שם)
<h3>פסוק יד</h3>
<b>כאשר יצא וגו'. </b>תניא, כאשר יצא מבטן אמו ערום ישוב ללכת כשבא, כמו שבא אדם לעולם כך ילך ממנו, בא בקול ונפטר בקול , בא בבכיה ונפטר בבכיה  בא בחיבה ונפטר בחיבה , בא באנחה ונפטר באנחה  בא בבלי דעת ונפטר בבלי דעת .<br/>(שם)
<h3>פסוק טו</h3>
<b>כל עמת וגו'. </b>כל עומת שבא כן ילך, כמו שבא האדם לעולם בחליטין כך אזיל ליד, בחליטין .<br/>(מ"ר)
<b>מה יתרון וגו'. </b>אמר הקב"ה לאדם, חרשת וזרעת קצרת ועמרת ודשת ועשית אותה תבואה וערימה, אם אין אני מוציא לך רוח שתזרה לך מהיכן אתה חי, הא אין נותנין העומר אלא שכר אותו הרוח, הוי – ומה יתרון לו שיעמל לרוח .<br/>(שם)
<h3>פסוק טז</h3>
<b>גם כל ימיו וגו'. </b>כל ימיו בחושך – בדורו של שופטים מדבר, וכעס הרבה – שהיו מכעיסים להקב"ה במעשיהם הרעים, וחליו וקצף – וחליו אלו היסורין, וקצף שהקציפו להקב"ה ואמרו (שופטים כ״א:ג׳) למה ה' אלהי ישראל היתה זאת בישראל להפקר היום מישראל שבט אחד .<br/>(שם)
<b>גם כל ימיו וגו'. </b>דבר אחר כל ימיו בחושך – בדורו של שמואל מדבר, וכעס הרבה – שהיו מכעיסין להקב"ה במעשיהם הרעים וחליו וקצף – וחליו אלו היסורין, וקצף שהקציפו ואמרו (שמואל א ד׳:ג׳) למה נגפנו ה׳ .<br/>(שם)
<h3>פסוק יז</h3>
<b>לאכל ולשתות. </b>נדרש לעיל בפרשה ב' פסוק כ"ד בלשון שיאכל ושתה.
<h3>פסוק יח</h3>
<b>אשר נתן לו וגו'. </b>גם כל האדם אשר נתן לו האלהים עושר ונכסים והשליטו לאכל ממנו וגו׳, אמר ר' פנחס, המדה הזאת אינה נוהגת בכל בני האדם אלא במי שירצה בו הקב"ה .<br/>(שם)
<h3>פסוק יט</h3>
<b>כי לא הרבה וגו׳ </b>כי לא הרבה יזכור את ימי חייו – זה דור של עלי , כי האלהים מענה בשמחת לבו – זה אלקנה שהיה מדריך את ישראל ומעלה אותם לשילה בכל שנה ושנה בדרך אחרת, לפיכך הכתוב מקלסו (שמואל א א׳:ג׳) ועלה האיש ההוא מעירו מימים ימימה .<br/>(מ"ר)
<h2>פרק ו</h2>
<h3>פסוק א</h3>
<b>יש רעה וגו׳. </b>אמר ר׳ שמואל בר אמי, זו מחשבתן של רמאים, כגון המערב מים ביין, העושה קנה מאזנים ארוך מצד זה וקצר מצד זה .<br/>(שם)
<h3>פסוק ב</h3>
<b>איש אשר וגו׳. </b>דרש ר׳ לוי, איש אשר יתן לו האלהים עושר – זה בעל מקרא , ונכסים – זה בעל משנה , וכבוד – זה בעל תוספתא , ואיננו חסר לנפשו מכל אשר יתאוה – אלו משניות גדולות, כגון משנתו של ר׳ חייא ושל ר' הושעיא ושל בר קפרא , ולא ישליטנו האלהים לאכל ממנו – זה בעל אגדה שאינו לא אוסר ולא מתיר, לא מטמא ולא מטהר , כי איש נכרי יאכלנו – זה בעל תלמוד שמטמא ומטהר אוסר ומתיר .<br/>(ירושלמי הוריות פ"ג ה"ה)
<h3>פסוק ג</h3>
<b>אם יוליד איש מאה. </b>זה קין שהוליד מאה בנים , ושנים רבות יחיה שחיה שנים הרבה  ונפשו לא תשבע מן הטובה – שלא שבע נפשו מממונו ולא שבע מטובו של עולם  וגם קבורה לא היתה לו – שהיה תלוי ברפיון ובא המבול ושטפו  וטוב ממנו הנפל – זה הבל אחיו .<br/>(מ"ר)
<b>אם יוליד איש מאה. </b>דבר אחר אם יוליד איש מאה – זה אחאב שהוליד מאה בנים  ושנים רבות יהיה – שחיה שנים רבות, ונפשו לא תשבע מן הטובה – מממונו , וגם קבורה לא היתה לו – דכתיב (מלכים א כ״א:י״ט) במקום אשר לקקו הכלבים את דם נבת ילקקו את דמך, טוב ממנו הנפל – זה נבת היזרעאלי , כי בהבל בא – בלא תורה ובלא מעשים טובים.<br/>(שם)
<h3>פסוק ה</h3>
<b>נחת לזה מזה. </b>משל לשני בני אדם שהיו באים בספינה, כשהגיעו לחוף ירד אחד מהם ונכנס למדינה וראה שם כמה מאכלים ומשקים ושלוה ומנוחה, כשחזר לספינה אמר לו חבירו מה ראית שם, אמר לו, ראיתי כמה מאכלים ומשקים ושלוה ומנוחה, אמר לו, כלום נהנית מהם, אמר ליה, לא, אמר ליה, אם כן נוח לי שלא עליתי ולא ראיתי, הדא הוא דכתיב נחת לזה מזה <sup style="color: gray;">טז</sup>.<br/>(שם)
<h3>פסוק ז</h3>
<b>כל עמל האדם לפיהו. </b>א"ר שמואל, כל מה שיעמל אדם ויסגל מצות ומעשים טובים בעוה"ז אינו מספיק להבל היוצא מתוך פיהו , וגם הנפש לא תמלא – אפילו הוצאתה אינה ממלאה את הגומא .<br/>(מ"ר)
<b>כל עמל האדם לפיהו. </b>א"ר חנינא בר יצחק, כל מה שיעמל אדם מצות ומעשים טובים – לפיו הוא עמל ולא לפי בנו ולא לפי בתו , וגם הנפש לא תמלא, שלפי שהנפש יודעת שכל מה שהיא עמלה לעצמה היא עמלה – לפיכך אינה שבעה לא תורה ולא מע"ט.<br/>(שם)
<b>וגם הנפש לא תמלא. </b>מכאן שהנפש אינה מחזקת טובה לבעליה .<br/>(שם)
<h3>פסוק ח</h3>
<b>מה לעני וגו'. </b>מה לעני יודע להלך נגד החיים, אלא מה יעשה ילך אצל גדול ממנו בתורה ויבאר לו משנתו .<br/>(שם)
<b>מה לעני וגו'. </b>דבר אחר מה לעני יודע להלך נגד החיים – מה לעני בנכסיו להלך אצל העשיר, מה יעשה ילך ויעסוק בפרקמטיא .<br/>(שם)
<b>מה לעני וגו'. </b>דבר אחר מה לעני יודע להלך נגד החיים – מה יעשה במשא ומתן, ילמד אומנות והקב"ה מפרנסו ויחיה .<br/>(שם)
<h3>פסוק ט</h3>
<b>טוב מראה עינים וגו'. </b>אמר אביי, לפי שהסומין אוכלין ואינן שבעין, לפיכך מאן דאית ליה סעודתא לא ליכלה אלא ביממא, אמר ר' זירא, מאי קרא, טוב מראה עינים מהלך נפש .<br/>(יומא ע"ד ב׳)
<b>טוב מראה עינים וגו'. </b>אמר ר"ל, טוב מראה עינים באשה יותר מגופה של מעשה, שנאמר טוב מראה עינים מהלך נפש .<br/>(שם שם)
<b>טוב מראה עינים וגו'. </b>טוב מראה עינים מהלך נפש – טוב מי שהוא מבאר משנתו ממי ששונה ורגיל בהרגל לשון והולך .<br/>(מ"ר)
<h3>פסוק י</h3>
<b>מה שהיה וגו׳. </b>מה שהיה כבר נקרא שמו – זה אדם הראשון שנאמר ויקח ה"א את האדם , ונודע אשר הוא אדם, משל למלך ושלישו שיצאו במרכבה ורצו בני המדינה לחלוק כבוד למלך ולא היו יודעין איזה הוא, מה עשה המלך, דחפו לשלישו והוציאו חוץ למרכבה וידעו הכל שהוא שלישו, כך בשעה שברא הקב"ה את אדם הראשון טעו בו מלאכי השרת ובקשו לומר לפניו קדוש, מה עשה הקב"ה, הפיל עליו שינה וידעו שהוא אדם .<br/>(שם)
<b>מה שהיה וגו׳. </b>דבר אחר מה שהיה זה משה , ונודע אשר הוא אדם – ונודע לכל כי זה משה נביא הוא, בשעה שאמר ליה הקב"ה לכה ואשלחך אל פרעה וגו׳.<br/>(שם)
<b>מה שהיה וגו'. </b>מה שהיה זה ירמיהו , ונודע אשר הוא אדם – ונודע לכל שהוא נביא, שנאמר (ירמיהו א׳:ה׳) בטרם אצרך בבטן ידעתיך .<br/>(שם)
<b>ולא יוכל וגו'. </b>ולא יוכל לדון עם שהתקיף ממנו – במשה איירי, כשאמר ליה להקב"ה אעברה נא ואראה את הארץ הטובה וגו׳, אמר ליה הקב"ה אל תוסף דבר אלי עוד בדבר הזה .<br/>(שם)
<h3>פסוק יא</h3>
<b>דברים הרבה מרבים הבל. </b>כגון מגדלי קופות וחתולות וחולדות הסנאין ואדני השדה  וכלב הים, מה הנאה יש מהם, או עקיצה או נשיכה או פצע או חבורה.<br/>(שם)
<b>מה יותר לאדם. </b>מעשה באדם אחד שהיה מסקל מתוך שדהו לרשות הרבים, אמר לו חסיד אחד, למה אתה מסקל מרשות שאינו שלך לרשות שלך  והיה זה שוחק עליו , לימים נצרך אותו האיש ומכר את שדהו והיה מהלך ברה"ר ונתקל, אמר, לא על חנם אמר לי אותו חסיד נותן לרשות שלך, הדא הוא דכתיב מה יותר לאדם .<br/>(מ"ר)
<h3>פסוק יב</h3>
<b>כי מי יודע וגו'. </b>כי מי יודע מה טוב לאדם בחיים מספר ימי חיי הבלו ויעשם כצל, א"ר פינחס, הואיל והבל הם ימיו של אדם ומספר הם וכצל הם, א"כ מה הנאה יש לו בחיים, אלא יתעסק בדברי תורה שכולן חיים .<br/>(שם)
<b>אשר מי יגיד וגו'. </b>אשר מי יגיד לאדם מה יהיה אחריו [וסמיך ליה טוב שם משמן טוב], אמר שלמה אני אגיד לך מה טוב מכולי – טוב שם משמן טוב .<br/>(שם)
<b>ויעשם כצל. </b>איני יודע אם כצלו של כותל, של דקל, שיש בהם ממש, בא דוד ופירש (תהלים קס"ד) ימיו כצל עובר, כצלו של עוף הפורח וצלו עמו .<br/>(שם)
<h2>פרק ז</h2>
<h3>פסוק א</h3>
<b> טוב שם משמן טוב. </b>במה טובתו – שמן טוב ירד, שם טוב עולה , שמן טוב לשעתו ושם טוב לעולם , שמן טוב כלה ושם טוב אינו כלה , שמן טוב נקנה בדמים ושם טוב בחנם , שמן טוב נוהג בחיים ושם טוב נוהג בחיים ובמתים, שמן טוב בעשירים ושם טוב בעשירים ובעניים, שמן טוב מהלך מחדר לחדר ושם טוב הולך מסוף העולם ועד סופו , שמן טוב כשנופל על המת הוא מבאיש ושם טוב נופל על המתים לאינו מבאיש, שמן טוב כשנופל על המים הוא נדוח  ושם טוב נופל על המים ואינו נדוח, שנאמר ויאמר ה' לדג ויקיא את יונה (ג׳), שמן טוב כשנופל על האור הוא נשרף ושם טוב נופל על האור ואינו נשרף, דכתיב (דניאל ג׳:ו׳) באדין נפקין וגו׳ .<br/>(מ"ר)
<b>טוב שם משמן טוב. </b>במה טובתו, א"ר יהודה ב"ר סימון, מצינו בעלי שמן טוב נכנסו למקום חיים ויצאו שרופים, ואיזו הם – נדב ואביהוא , ומצינו בעלי שם טוב נכנסו לכבשן האש ויצאו חיים, ואיזו הם – חנניה מישאל ועזריה.<br/>(שם)
<b>טוב שם משמן טוב. </b>ר׳ פנחס אומר, אדם חביב בשמו ואינו יודע באיזו מהם, בא שלמה ופירש טוב שם משמן טוב .<br/>(שם)
<b>טוב שם משמן טוב וגו'. </b>רבי יוחנן כד הוי מסיים ספרא דאיוב אמר הכי  סוף אדם למות וסוף בהמה לשחיטה והכל למיתה הם עומדים, אשרי מי שגדל בתורה ועמלו בתורה ועושה נחת רוח ליוצרו וגדל בשם טוב ונפטר בשם טוב ועליו אמר שלמה טוב שם משמן טוב ויום המות מיום הולת .<br/>(ברכות י"ז א')
<b>ויום המות מיום הולדו. </b>מאי טעמא, לפי שכשנולד אדם מונין לו למיתה, וכשמת – מונין לו לחיים , נולד אדם הכל שמחין, מת הכל בוכין ואינו כן, אלא נולד אדם אין לשמוח בו שאין יודעין אם צדיק או רשע יהיה, מת – צריכים לשמוח שנפטר בשם טוב ויצא מן העולם בשלום, הדא הוא דכתיב טוב שם משמן טוב ויום המות מיום הולדו.<br/>(מ"ר)
<h3>פסוק ב</h3>
<b>טוב ללכת וגו'. </b>טוב ללכת אל בית אבל מלכת אל בית משתה, למה – שלב חכמים בבית אבל, לפי שכל מי שמתאבל הקב"ה משמחו, שנאמר (ישעיהו כ״ט:י״ט) ויספו ענוים בה, שמחה .<br/>(שם)
<b>טוב ללכת וגו'. </b>ד"א טוב ללכת אל בית אבל מלכת אל בית משתה – מוטב ללכת למדה שיש לה פרעון מלמדה שאין לה פרעון , מוטב ללכת במדה שנוהגת בחיים ובמתים ממדה שאינה נוהגת אלא בחיים, מוטב ללכת במדה שנוהגת בעשירים ובעניים ממדה שאינה נוהגת אלא בעשירים , מוטב ללכת במדה שיש בה פיוס ממדה שאין בה פיוס .<br/>(שם)
<b>והחי יתן אל לבו. </b>מהו יתן אל לבו, לוויי ליה כי היכי דילוון לך, ספוד ליה כי היכי דיספדון לך, קבור ליה כי היכי דיקברון לך, גמול לו חסד כי היכי דיגמלון לך חסד .<br/>(מ"ר)
<b>והחי יתן אל לבו. </b>אמר ר׳ מנא, אלו הצדיקים שנותנין מיתתן כנגד לבן  ולמה כותשין על הלב, למימר דכולה תמן .<br/>(שם)
<b>והחי יתן אל לבו. </b>דבר אחר והחי יתן אל לבו – זה חי העולמים שהוא משלם שכר לכל איש על כל פסיעה ופסיעה בגמילות חסדים .<br/>(שם)
<b>והחי יתן אל לבו. </b>אמר ר׳ יונה. אין שואלין הלכות לפני מטתו של מת [מאי טעמא והחי יתן אל לבו] .<br/>(שם)
<b>והחי יתן אל לבו. </b>[רבי זעירא נפסק בדבורו שדבר לפני מת, אמרו לו, מהו כן, אמר להו, הא עלמא דאתינן לתמן, הדא הוא דכתיב והחי יתן אל לבו] .<br/>(מ"ר)
<h3>פסוק ג</h3>
<b>טוב כעס משחוק. </b>מהו טוב כעס משחוק – טוב כעס שכועס הקב"ה על הצדיקים בעוה"ז משחוק שמשחק על הרשעים בעוה"ז .<br/>(שבת ל׳ ב׳)
<b>טוב כעס משחוק וגו׳. </b>אמר שלמה, אלו כעס אבא על אדוניהו מעט טוב היה לו משחוק ששחקה עליו מדת הדין, ולמה כן, מפני כי ברוע פנים ייטב לב, אלו הרע לו פנים היה מביאו למוטב, אלא (מ"א א׳) ולא עצבו אביו מימיו, וכן באמנון טוב היה לו אלו כעס עליו דוד אלא (ש"ב י"ג) כי אמנון לבדו מת .<br/>(מ"ר)
<b>טוב כעס משחוק וגו׳. </b>דבר אחר טוב כעס משחוק, טוב היה לדור המבול ולאנשי סדום אלו כעס הקב"ה עליהם משחוק ששחקה עליהם מדת הדין, שנאמר בדור המבול (איוב כ״א:ח׳) זרעם נכון לפניהם ובאנשי סדום (שם) בתיהם שלום מפחד .<br/>(שם)
<h3>פסוק ד</h3>
<b>לב חכמים בבית אבל. </b>ולמה, א"ר יצחק, משל לאחד שאמר לעבדו צא והבא לי חפץ טוב, אמר ליה, ומהיכן אני מוצא חפץ טוב, אמר ליה, משתמצא רוב בני אדם הולכין שם חפץ טוב .<br/>(שם)
<b>לב חכמים בבית אבל. </b>[ולמה], לפי שכל מי שמתאבל הקב"ה משמחו שנאמר (ישעיהו כ״ט:י״ט) ויספו ענוים בה' שמחה .<br/>(שם בפסוק ב׳)
<h3>פסוק ה</h3>
<b>טוב לשמוע וגו'. </b>טוב לשמוע גערת חכם – אלו הדרשנים , מאיש שומע שיר כסילים – אלו המתורגמנין שמגביהין קולן בשיר להשמיע את העם .<br/>(מ"ר)
<b>טוב לשמוע וגו׳. </b>דבר אחר טוב לשמוע גערת חכם – אלו תוכחות שהוכיח משה רבינו את ישראל , מאיש שומע שיר כסילים – אלו ברכות של בלעם הרשע שבהם גבה לבם של ישראל ונפלו בשטים .<br/>(מ"ר)
<h3>פסוק ו</h3>
<b>כקול הסירים וגו׳. </b>מהו כקול הסירים תחת הסיר כן שחוק הכסיל, כל העצים כשהן דולקין אין קולן הולך, אבל הקוצים הללו כשהן דולקין קולן הולך, לומר אף אנו מן העצים .<br/>(שם)
<h3>פסוק ז</h3>
<b>כי העושק וגו׳. </b>כי העושק יהולל חכם – עסק שתלמידי חכמים עסוקין בו זה עם זה, יהולל חכם, מערבבין חכמתם , [דבר אחר כי העושק יהולל חכם עסק שתלמיד חכם עוסק יהולל חכם] ויאבד את לב מתנה – כדאמר ר' יהושע בן לוי, שמונים הלכות למדתי מיהודה בן פדיה בחרישת הקבר , וע"י שהייתי עוסק בצרכי רבים שכחתים .<br/>(שם)
<b>כי העושק וגו׳. </b>כי העושק יהולל חכם – עושק שעשקו דתן ואבירם למשה האבידו חכמתו ממנו , ויאבד את לב מתנה – מתונה כתיב, שאלמלא היה משה מתון היה נצול, אלא שהקניטוהו והקפידוהו, ואף הוא הקפיד מכעסו ואמר להקב"ה ומאז באתי אל פרעה לדבר בשמך הרע לעם הזה .<br/>(שם)
<h3>פסוק ח</h3>
<b>טוב אחרית דבר וגו׳. </b>רבי מאיר היה דורש, טוב אחרית דבר מראשיתו, יש לך אדם שהוא קינה סחורה בנערותו והוא מפסיד ובזקנותו הוא משתכר בה, ויש לך אדם שהוא מוליד בנים בנערותו והן מתים ומוליד בזקנותו והן מתקיימין, ויש לך אדם שעושה מעשים רעים בנערותו ובזקנותו עושה מעשים טובים, ויש לך אדם שלמד תורה בנערותו ומשכחה ובזקנותו הוא חוזר עליה , אבל רבי עקיבא היה דורש, טוב אחרית דבר מראשיתו – טוב אחרית דבר כשהוא טוב מראשיתו .<br/>(מ"ר)
<b>טוב ארך רוח וגו׳. </b>חד פרסי אתא לקמיה דרב, אמר ליה, למדני תורה, אמר ליה, אמור אל"ף, אמור בי"ת, אמר ליה, מאן יימר דהוא אל"ף, דהוא בי"ת, גער ביה והוציאו בנזיפה, אזל לגבי שמואל ואמר ליה הכי, משכיה שמואל באזניה, התחיל צועק אזני אזני, אמר ליה שמואל, מאן יימר דהוא אוזן, אמר ליה, כולי עלמא ידעי שהוא אוזן, אמר ליה, אף הכא כולי עלמא ידעי דהוא אל"ף דהוא בי"ת, מיד נשתתק הפרסי וקביל עליה ללמוד, הוי, טוב ארך רוח מגבה רוח, טוב ארך רוח של שמואל מהקפדתו של רב, שאלולי כן היה חוזר הפרסי לסורו .<br/>(שם)
<b>טוב ארך רוח וגו׳. </b>עקילוס הגר שאל לר׳ אליעזר, הרי כל החיבה שחבב הקב"ה את הגר הוא בלחם ושמלה בלבד, שנאמר (פ׳ עקב) ואוהב גר לתת לו לחם ושמלה והלא כמה תורין ויונין אית לי ואפילו עבדי לא משגיחין בהו, אמר ליה, וכי קלה היא בעיניך דבר שבקש בו יעקב אבינו, שנאמר ונתן לי לחם לאכול ובגד ללבוש , אתא לגבי רבי יהושע ושאל ליה כך, התחיל מפייסו בדברים, אמר ליה, לחם זו התורה, כמש"נ (משלי ט׳) לכו לחמי בלחמי  ובגד – זה הכבוד, שנאמר (שם ח׳) בי מלבים ימלוכו , וקבל דבריו. הוי, טוב ארך רוח מגבה רוח, טוב ארך רוח של ר׳ יהושע מהקפדתו של רבי אליעזר, שאלולי כן היה חוזר עקילוס לסורו .<br/>(מ"ר)
<h3>פסוק ט</h3>
<b>אל תבהל ברוחך לכעוס. </b>[לפי שהרגזן אינו עולה בידו אלא רגזנותו, כמו כל הרוקק למעלה חוזר ונופל על פניו].<br>(שם)
<b>כי כעס וגו׳. </b>א"ר ירמיה מדפתי, כל הכועס משכח תלמודו ומוסיף טפשות, שנאמר כי כעס בחיק כסילים ינוח וכתיב (משלי י״ג:ט״ז) וכסיל יפרוש אולת .<br/>(נדרים כ"ב ב׳)
<h3>פסוק י</h3>
<b>שהימים הראשונים וגו׳. </b>ללמד שלא יאמר אדם האיך אני דן לפני פלוני הדיין, וכי הוא כמשה ואהרן, כאלדד ומידד, אלא ירובעל בדורו כמשה בדורו, בדן בדורו כאהרן בדורו, יפתח בדורו כשמואל בדורו, לפיכך אין לך לילך אלא אצל שופט שבימיך .<br/>(ר"ה כ"ה ב׳)
<h3>פסוק יא</h3>
<b>טובה חכמה וגו׳. </b>טובה חכמה עם נחלה – טובה חכמה כשהיא נחלה  דבר אחר טובה חכמה עם נחלה – טובה חכמה כשיש עמה נחלה, כמו דתנינן יפה תלמוד תורה עם דרך ארץ .<br/>(מ"ר)
<b>טובה חכמה וגו'. </b>דבר אחר טובה חכמה עם נחלה – טובה חכמתו של משה עם נחלה שהנחיל תורה לישראל .<br/>(שם)
<b>טובה חכמה וגו'. </b>דבר אחר טובה חכמה עם נחלה – טובה חכמתו של בצלאל עם נחלה שהנחיל ארון לישראל .<br/>(שם)
<b>טובה חכמה וגו'. </b>דבר אחר טובה חכמה עם נחלה – טובה חכמתו של יהושע עם נחלה שהנחיל את הארץ לישראל .<br/>(מ"ר)
<b>טובה חכמה וגו׳. </b>דבר אחר טובה חכמה עם נחלה ויותר לרואי השמש, טובה חכמה שיש עמה זכות אבות שעומדת ומאירה לו .<br/>(שם)
<h3>פסוק יב</h3>
<b>כי בצל החכמה וגו׳. </b>א"ר יוחנן, כל המטיל מלאי לכיס תלמיד חכם זוכה ויושב בישיבה של מעלה, מאי טעמא, כי בצל החכמה בצל הכסף .<br/>(פסחים נ"ג ב׳)
<b>כי בצל החכמה וגו'. </b>אמר רב חייא, עתיד הקב"ה לעשות צל לבעלי מצות בצלו של בעלי תורה, מאי טעמא, כי בצל החכמה בצל הכסף .<br/>(ירושלמי סוטה פ"ז ה"ד)
<h3>פסוק יג</h3>
<b>ראה את מעשה וגו׳. </b>בשעה שברא הקב"ה את אדה"ר, נטלו והחזירו על כל אילני גן עדן, ואמר ליה, ראה מעשי כמה נאים ומשובחים הן, וכל מה שבראתי – בשבילך בראתי, תן דעתך שלא תקלקל ותחריב את עולמי, שאם תקלקל אין מי שיתקן אחריך, [הדא היא דכתיב ראה את מעשה האלהים כי מי יוכל לתקן את אשר עותו] .<br/>(מ"ר)
<h3>פסוק יד</h3>
<b>ביום טובה וגו׳. </b>ביום טובה היה בטוב – אם נזדמן לך יום טוב תהא עושה אותו מיד , וביום רעה  ראה – ראה האיך לעשות תשובה שתנצל מדינה של גיהנם, ולמה – גם את זה לעומת זה עשה האלהים .<br/>(שם)
<b>ביום טובה וגו'. </b>ר׳ תנחום ב"ר חייא פתר קרא בעניים ובעשירים, ביום טובה היה בטוב – ביום טובתו של חבירך שמח עמו, וביום רעה ראה – ראה האיך לפרנס את העניים כדי שתקבל עליהם שכר, וכך היה ר׳ תנחום עושה, אם היה רגיל ליקח ליטרא בשר, אגודת ירק, היה לוקח ב׳, אחד לו ואחד לעניים, ולמה, גם את זה לעומת זה עשה האלהים, עניים ועשירים, כדי שיזכו אלו באלו .<br/>(מ"ר)
<b>ביום טובה וגו'. </b>רבי אחא פתר קרא בתורה, ביום טובה היה בטוב – ביום טובתה של תורה היה עמה בטובה , וביום רעה ראה – לכשיגיע אותו היום שכתוב בו פחדו בציון חטאים תהא מן הרואים שכתוב בהם (ישעיהו ס״ו:כ״ד) ויצאו וראו בפגרי האנשים ולא מן הנראים שכתוב בהם ותולעתם לא תמות .<br/>(שם)
<b>ביום טובה וגו'. </b>רבי לוי פתר קרא בימים טובים, בימים טובים שנתתי לך תהא שמח ומשמח להקב"ה בקרבנות, ואם תבא שנה בלא בצורת נפק לכרמך ושמח.<br>(שם)
<b>גם את זה וגו'. </b>גם את זה לעומת זה עשה האלהים, רבי מאיר אומר, כל מה שברא חקב"ה ברא כנגדו, ברא הרים ברא גבעות, ברא ימים ברא נהרות, ור, עקיבא אומר, ברא צדיקים ברא רשעים, ברא גן עדן ברא גיהנם, כל אחד ואחד יש לו ב׳ חלקים, אחד בגן עדן ואחד בגיהנם , זכה צדיק נוטל חלקו וחלק חבירו בגן עדן  נתחייב רשע נוטל חלקו וחלק חבירו בגיהנם .<br/>(חגיגה ט"ו א׳)
<b>גם את זה וגו'. </b>גם את זה לעומת זה, זה גיהנם וגן עדן, וכמה ביניהם – טפח, ר' יוחנן אמר כותל, ורבנן אמרי שתיהן שוות כדי שיהיו מציצות זה מזה  [מ״ר].
<h3>פסוק טו</h3>
<b>את הכל וגו׳. </b>רבי יוחנן אמר, ג' עולמות ראה שלמה בחייו, מלך והדיוט ומלך, חכם טפש וחכם, עשיר עני ועשיר, מאי טעמא, דכתיב את הכל ראיתי בימי הבלי .<br/>(מ"ר פרשה א; פסוק י"ב)
<b>צדיק אבד בצדקו. </b>מעשה ביוסי בן פכסוס הכהן שעלתה על רגלו נומי  ונכנס הרופא לחתכה, אמר ליה יוסי לרופא, לכשתניח בה כחוט השערה הודיעני חתכו והניח בה כחוט השערה, קרא לנחוניא בנו, אמר ליה, נחוניא בני, עד כאן היית חייב להטפל בי, מבאן ואילך צא, שאין אדם מטמא על אבר מן החי של אביו, וכשבא הדבר לפני חכמים אמרו על זה נאמר יש צדיק אובד בצדקו, הצדיק אבד וצדקתו עמו .<br/>(ירושלמי נזיר פ"ז ה"א)
<b>צדיק אבד בצדקו. </b>שאלו את שמואל הקטן, מהו דכתיב יש צדיק אובד בצדקו, אמר ליה, גלוי וידוע לפני מי שאמר והיה העולם שאותו הצדיק עתיד למוט מצדקתו, אמר הקב"ה, עד שהוא בצדקתו אסלקנו, הדא הוא דכתיב יש צדיק אובד בצדקו .<br/>(מ"ר)
<b>ויש רשע מאריך ברעתו. </b>ולמה, א"ר יאשיה, מפני ג' דברים, שמא יעשה תשובה, או שמא יעשה מצות שישלם לו הקב"ה שכרו בעוה"ז, או שמא יצאו ממנו בנים צדיקים, שכן מצינו שהאריך הקב"ה פנים לאחז ויצא ממנו חזקיהו, לאמון – ויצא ממנו יאשיהו, לשמעי – ויצא ממנו מרדכי .<br/>(שם)
<h3>פסוק טז</h3>
<b>אל תהי צדיק הרבה. </b>בשאול איירי קרא, שבשעה שאמר לו הקב"ה לך והכיתה את עמלק התחיל מדיין הוא, אם אנשים חטאו, הנשים והטף והצאן והבקר מה חטאו, יצתה בת קול ואמרה אל תצדק הרבה יותר מבוראך .<br/>(שם)
<h3>פסוק יז</h3>
<b>אל תרשע הרבה. </b>וכי מעט תרשע, אלא מהו אל תרשע הרבה, מי שאכל שום וריחו נודף וכי יחזור ויאכל שום אחר דהא ריחו נודף יותר .<br/>(שבת ל"א ב׳)
<b>אל תרשע הרבה. </b>בשעה שאמר שאול לדואג (ש"א כ"ב) סוב אתה ופגע בכהנים, יצתה בת קול ואמרה אל תרשע הרבה .<br/>(יומא כ"ב ב')
<h3>פסוק יח</h3>
<b>טוב אשר תאחז וגו׳. </b>טוב אשר תאחז בזה – זה מקרא, וגם מזה אל תנח ידך – זו משנה, כי ירא אלהים יצא את כולם, כגון ר׳ אבהו בקסרין .<br/>(מ"ר)
<h3>פסוק יט</h3>
<b>החכמה תעז וגו׳. </b>החכמה תעוז לחכם זה הקב"ה, שנאמר (איוב ט׳) חכם לבב ואמיץ כח, מעשרה שליטים אשר היו בעיר – מעשרה מאמרות שבהן נברא העולם .<br/>(שם)
<b>החכמה תעז וגו׳. </b>החכמה תעוז לחכם, זו תשובה ומעשים טובים, מעשרה שליטים אשר היו בעיר – שתי עינים ושתי אזנים, שתי ידים ושתי רגלים, וראש הגויה והפה .<br/>(נדרים ל"ב ב')
<b>החכמה תעז וגו'. </b>דבר אחר החכמה תעוז לחכם זה אדם הראשון, דכתיב (יחזקאל כ"ח) אתה חותם תכנית , מעשרה שליטים אשר היו בעיר – אלו עשרה דברים שמשמשין את הנפש, ואלו הן, הושט למזון, קנה לקול, כבד לחמה, מרה לקנאה, הריאה לשתיה, המסס לטחינה, טחול לשחוק, כליות יועצות, לב מבין, לשון גומר .<br/>(מ"ר)
<b>החכמה תעז וגו׳. </b>דבר אחר החכמה תעוז לחכם – זה נח, מעשרה שליטים אשר היו בעיר, מעשרה דורות שמאדם ועד נח, שמכולן לא נדבר אלא עמו .<br/>(מ"ר)
<b>החכמה תעז וגו׳. </b>דבר אחר החכמה תעוז לחכם – זה אברהם, מעשרה שליטים אשר היו בעיר – מעשרה דורות שמנח ועד אברהם שמכולן לא בחר הקב"ה אלא בו ולא כרת ברית אלא עמו .<br/>(שם)
<b>החכמה תעז וגו׳. </b>דבר אחר החכמה תעוז לחכם – זה יעקב, מעשרה שליטים אשר היו בעיר – מעשרה שבטים שירדו למצרים ועלו ולא ידעו שיוסף קיים ויעקב היה יודע, שנאמר וירא יעקב כי יש שבר במצרים – היה יודע שברו במצרים .<br/>(שם)
<b>החכמה תעז וגו׳. </b>דבר אחר החכמה תעוז לחכם – זה משה, מעשרה שליטים – מעשרה דברים שמשמשין את הגוף שכבשן משה, ואלו הן, מן הפה לושט, מן הושט לאצטומכא, מאצטומכא להמסס, מהמסס לבית הכוסות  מבית הכוסות לכרס, מכרס לבני מעים, מבני מעים למעים קטנים, וממעים קטנים למעים עבים וממעים עבים לסני דיבי  ומסגי דיבי לחלחלת ומחלחלת לחוץ  ומכולן לא נצרך משה לא להכניס ולא להוציא, שנאמר ויהי שם עם ה׳ לחם לא אכל ומים לא שתה.<br/>(שם)
<b>החכמה תעז וגו׳. </b>דבר אחר החכמה תעוז לחכם אלו ישראל, שנאמר רק עם חכם ונבון, מעשרה שליטים אשר היו בעיר שמשמשין את הנפש .<br/>(שם)
<b>החכמה תעז וגו׳. </b>דבר אחר החכמה תעוז לחכם – זה דוד, מעשרה שליטים – מעשרה זקנים שאמרו בספר תהלים, ואלו הן, אדם הראשון, אברהם, משה, דוד, שלמה, הימן, שלשה בני קרח ועזרא .<br/>(שם)
<h3>פסוק כ</h3>
<b>כי אדם וגו'. </b>כי אדם אין צדיק בארץ אשר יעשה טוב ולא יחטא, א"ר יודן, וכי יש אדם צדיק וחוטא , אלא אלו גבאי צדקה ומחלקי צדקה שלראוי נותנים שלא כראוי ולשלא כראוי נותנים כראוי, ולא יחטא – כמש"נ (שופטים כ׳:ט״ז) קולע באבן אל השערה ולא יחטיא .<br/>(שם)
<b>אין צדיק וגו'. </b>מכאן דאפילו צדיקים צריכים כפרה .<br/>(סנהדרין מ"ו ב׳)
<h3>פסוק כג</h3>
<b>אמרתי אחכמה וגו׳. </b>היה שלמה מתקשה בהלכות פרה אדומה, שהמזה ומזין עליו טהור ונוגע טמא, והיינו שאמר אמרתי אחכמה והיא רחוקה ממני .<br/>(יומא י"ד א׳)
<h3>פסוק כו</h3>
<b>ומוצא אני וגו׳. </b>במערבא כד נסיב אינש אתתא אמרי ליה הכי  מצא או מוצא, מצא – דכתיב מצא אשה מצא טוב, מוצא – דכתיב ומוצא אני מר ממות את האשה וגו׳.<br/>(ברכות ח׳ א')
<b>ומוצא אני וגו׳. </b>אמר רבא, בא וראה כמה רעה אשה רעה, דכתיב ומוצא אני מר ממות את האשה, אי בגוה משתעי קרא – כמה רעה אשה רעה שהכתוב מגנה, אי בגיהנם משתעי קרא – כמה רעה אשה רעה שגיהנם נמשל בה .<br/>(יבמות ס"ג ב׳)
<b>ומוצא אני וגו׳. </b>ומוצא אני מר ממות את האשה, ולמה כן, רבנן אמרי, ע"י שהיא תובעת מידו דברים שאינו יכול לעמוד בהן סוף שהיא ממיתה אותו מיתה מרה .<br/>(מ"ר)
<b>אשר היא מצודים. </b>שהיא צדה בים וביבשה .<br/>(שם)
<b>אסורים ידיה. </b>א"ר אלעזר, אלולא שכתוב בה אסורים ידיה היתה אוחזת באדם בשוק ואומרת הזקק לי .<br/>(מ"ר)
<b>טוב וגו׳. </b>טוב לפני האלהים ימלט ממנה – זה יוסף, זה פנחס, זה פלטי  וחוטא ילכד בה – זה פוטיפר, זה זמרי, זה אמנון .<br/>(שם)
<b>טוב וגו׳. </b>רבי איסי דקסרין פתר קרא במינות, טוב זה ר"א וחוטא זה יעקב איש כפר נבוריא טוב זה ר׳ אליעזר בן דמא, וחטא זה יעקב איש כפר סמא, טוב זה חנניא בן אחי ר׳ יהושע, וחוטא אלו בני כפר נחום, טוב זה יהודה בן נקוסא, וחוטא אלו המינים, טוב זה ר׳ נתן, וחוטא זה תלמידו, טוב זה ר׳ אליעזר ור׳ יהושע. וחוטא זה אלישע .<br/>(שם)
<h3>פסוק כז</h3>
<b>אמרה קהלת. </b>עיין לעיל פרשה א׳ פסוק ב׳ בדרשה אמר קהלת, וצרף לכאן.
<b>אחת לאחת וגו׳. </b>תניא, היה רבי מאיר אומר, מניין שכל פרוטה ופרוטה מצטרפת לחשבון גדול, ת"ל אחת לאחת למצוא חשבון .<br/>(סוטה ח׳ ב׳)
<b>אחת לאחת וגו'. </b>א"ר יצחק, בנוהג שבעולם אדם נכשל בעבירה והוא חייב עליה מיתה לשמים במה נתכפר לו – שמת שורו, שאבדה תרנגולתו, שנשברה צלוחיתו, שנכשל באצבעו ויצאה ממנה טפת דם, מקצת הנפש ככל הנפש, שנאמר אחת לאחת למצוא חשבון .<br/>(מ"ר)
<h3>פסוק כח</h3>
<b>אדם אחד וגו'. </b>בנוהג שבעולם אלף בני אדם נכנסין למקרא יוצאין מהן מאה, למשנה – יוצאין מהן עשרה, לתלמוד – יוצא מהם אחד להוראה , הדא הוא דכתיב אדם אחד מאלף – מצאתי .<br/>(מ"ר)
<b>אדם אחד וגו׳. </b>אדם אחד מאלף מצאתי זה אברהם, ואשה בכל אלה לא מצאתי זו שרה , דבר אחר אדם זה עמרם, ואשה זו יוכבד , דבר אחר אדם זה משה ואשה אלו נשי המדבר .<br/>(שם)
<b>אדם אחד וגו׳. </b>דבר אחר אדם מאלף מצאתי זה משה שבא לאלף דור ואשה זו התורה שנתנה לאלף דור, כמש"נ (תהילים ק״ה:ח׳) דבר צוה לאלף דור , מלמד שצפה הקב"ה בכל הקנקנים ולא מצא קנקן מזופת מקנקנו של משה שפשט ידו וקבל את התורה .<br/>(שם)
<h3>פסוק כט</h3>
<b>את האדם ישר וגו'. </b>ישר היה אדה"ר בבריאתו, שנאמר הן האדם היה כאחד ממנו – כאחד ממלאכי השרת, וכיון שנעשו שנים בקשו חשבונות רבים, הדא הוא דכתיב ראה זה מצאתי אשר עשה האלהים את האדם ישר והמה בקשו חשבונות רבים .<br/>(שם)
<h2>פרק ח</h2>
<h3>פסוק א</h3>
<b>מי כהחכם וגו׳. </b>א"ר המנונא, מאי דכתיב מי כהחכם ומי יודע פשר דבר, מי כהקב"ה שיודע לעשות פשרה בין שני צדיקים, בין חזקיהו לישעיהו, חזקיהו אמר ליתי ישעיה לגבאי, דהכי אשכחן באליהו דאזיל לגבי אחאב, ישעיהו אמר ליתי חזקיהו לגבאי דהכי אשכחן ביהורם בן אחאב דאזל לגבי אלישע, מה עשה הקב"ה, נחלה חזקיהו ואמר לו לישעיהו לך ובקר את החולה .<br/>(ברכות י' א׳)
<b>מי כהחכם וגו׳. </b>תניא, בשעה שמת משה היה מוטל בכנפי השכינה והקב"ה אומר מי כהחכם ומי יודע פשר דבר .<br/>(סוטה י"ג ב')
<b>מי כהחכם וגו'. </b>ד"א מי כהחכם – זה הקב"ה דכתיב ביה (איוב ט׳:ד׳) חכם לבב, יודע פשר דבר – שפירש את התורה למשה , חכמת אדם תאיר פניו – א"ר שמעון, גדול כח הנביאים שהם מדמין את הצורה ליוצרה , ועוז פניו ישונא – שהיא משתנה ממדת הדין למדת הרחמים על ישראל.<br/>(מ"ר)
<b>מי כהחכם וגו׳. </b>דבר אחר מי כהחכם – זה אדם הראשון דכתיב ביה (יחזקאל כ״ח:י״ב) אתה חותם תכנית , ומי יודע פשר דבר – שפירש שמות לכל , חכמת אדם תאיר פניו – יופיו תאיר פניו , ועוז פניו ישונא – כשטרדו הקב"ה מגן עדן.<br/>(שם)
<b>מי כהחכם וגו׳. </b>ד"א מי כהחכם אלו ישראל דכתיב בהו עם חכם ונבון, ומי יודע פשר דבר שהיו יודעין לדרוש את התורה במ"ט פנים טהור ובמ"ט פנים טמא, ועוז פניו ישונא – שכשעמדו על הר סיני ואמרו נעשה ונשמע ניתן עליהם מזיו השכינה, וכשחטאו נשתנו פניהם , ואף הקב"ה שינה עליהם את הדברים ואמר (תהלים פ"ב) אכן כאדם תמותון .<br/>(שם)
<b>מי כהחכם וגו׳. </b>דבר אחר מי כהחכם זה תלמיד חכם, ומי יודע פשר דבר – שיודע לפרש משנתו , חכמת אדם תאיר פניו – בשעה שהוא נשאל ומשיב, ועוז פניו ישונא – בשעה שהיא נשאל ואינו יודע להשיב.<br/>(שם)
<b>מי כהחכם וגו׳. </b>דבר אחר מי כהחכם – זה משה, דכתיב (משלי כ״א:כ״ב) עיר גבורים עלה חכם , ומי יודע פשר דבר – שפירש את התורה לישראל , [ועוז פניו ישונא – בשעה ששאל מאת הקב"ה ולא השיבו] .<br/>(שם)
<b>ועז פניו ישנא. </b>אמר רב נחמן בר יצחק, כל אדם שיש לו עזות פנים מותר לשנאתו, שנאמר ועוז פניו ישֻנא אל תקרא ישונא אלא ישָנא .<br/>(תענית ז' ?')
<h3>פסוק ב</h3>
<b>אני פי מלך וגו׳. </b>[דבר זה אמרו חנניה מישאל ועזריה לנבוכדנצר], אני פי מלך שמור, פי מלך מלכי המלכים הקב"ה שאמר אנכי ה׳ אלהיך, ועל דברת שבועת אלהים – על דברת – לא יהיה לך אלהים אחרים על פני, שבועת אלהים – לא תשא את שם ה׳ אלהיך לשוא .<br/>(ירושלמי סנהדרין פ"ג ה"ה)
<h3>פסוק ג</h3>
<b>אל תעמד בדבר רע. </b>כדתניא, הפותח בתורה פותח בדבר טוב והחיתם חותם בדבר טוב, וכן הקורא בברכות בתורה קורא ומפסיק, אבל הקורא בקללות אינו מפסיק אלא קורא את כולן .<br/>(מ"ר)
<h3>פסוק ד</h3>
<b>דבר מלך שלטון. </b>א"ר חנינא, כל העושה מצוה כמאמרה, אפילו הקב"ה גוזר גזירה הוא מבטלה, שנאמר באשר דבר מלך שלטון ומי יאמר לו מה תעשה וסמיך ליה שומר מצוה לא ידע דבר רע .<br/>(שבת ס"ג א׳)
<b>דבר מלך שלטון. </b>אמרו ישראל לפני הקב"ה, רבש"ע, כתבת בתורתך לא תקום ולא תטור, איך זה כתיב אל קנא ונוקם ה׳, אמר להו, נוקם אני לעובדי כוכבים, דכתיב נקום נקמת בני ישראל, לקיים מה שנאמר באשר דבר מלך שלטון .<br/>(מ"ר)
<h3>פסוק ה</h3>
<b>שומר מצוה וגו'. </b>א"ר חנינא בר אידי, כל העושה מצוה כמאמרה אין מבשרין אותו בשורות רעות, שנאמר שומר מצוה לא ידע דבר רע .<br/>(שבת ס"ג א׳)
<b>שומר מצוה וגו'. </b>שומר מצוה לא ידע דבר רע – זו אסתר, שהיתה עסוקה [ביום גזירתו של המן] במצות בעור חמץ , ועת ומשפט ידע לב חכם – זה מרדכי, דכתיב ומרדכי ידע את כל אשר נעשה .<br/>(מ"ר)
<h3>פסוק ו</h3>
<b>לכל חפץ וגו'. </b>לכל חפץ יש עת ולכל עת יש חפץ, לפי שבעולם הזה כל מה שחפץ אדם לעשות עושה, אבל בעולם הבא עתיד לתת דין וחשבון .<br/>(שם)
<h3>פסוק ח</h3>
<b>אין אדם שליט ברוח. </b>רבנן אמרי, אין אדם שליט ברוח של מלאך המות לכלותו ממנו, ומניין שהמלאכים נקראו רוחות, שנאמר (תהילים ק״ד:ד׳) עושה מלאכיו רוחות .<br/>(שם)
<b>אין אדם שליט ברוח. </b>רבי נחמיה אומר, אין נביא של ישראל שליט ברוחו של הקב"ה לכלותו ממנו , שנאמר (ירמיהו כ׳:ט׳) ואמרתי לא אזכרנו ולא אדבר עוד בשמו ונלאיתי כלכל לא אוכל .<br/>(מ"ר)
<b>אין אדם שליט ברוח. </b>רבי אליעזר בן יעקב אומר אין אדם שליט ברוחן של גליות לכלותן ממנו .<br/>(שם)
<b>אין אדם שליט ברוח. </b>יש אומרים אין אדם שליט ברוח – ברוח עצמו לכלותו ממנו .<br/>(שם)
<b>ואין שלטון ביום המות. </b>רבנן אמרי, אין אדם שליט לומר למלאך המות המתין לי עד שאחשוב חשבנותי ואחר כך אני בא.<br>(שם)
<b>ואין שלטון ביום המות. </b>רבי נחמיה אומר, ואין שלטון ביום המות – דכתיב (ירמיהו ט״ו:ב׳) אשר למות למות ואשר לחרב לחרב וגו' .<br/>(שם)
<b>ואין שלטון ביום המות. </b>רבי אליעזר בן יעקב אומר, ואין שלטון ביום המות, שנאמר (תהילים י״ח:ו׳) קדמוני מוקשי מות .<br/>(שם)
<b>ואין שלטון ביום המות. </b>אמר ר׳ לוי, קרוב לנ"ב פעמים כתיב והמלך דוד, וכיון שנטה למות כתיב ויקרבו ימי דוד למות, מאי טעמא, משום ואין שלטון ביום המות .<br/>(שם)
<b>ואין שלטון ביום המות. </b>אמר ר׳ לוי, שתי חצוצרות שהיו בימי משה נגנזו, מנלן, דכתיב (פ׳ בהעלותך) ותקעו בהן ונועדו אליך , וכתיב (פ' וילך) הקהילו אלי את כל זקני שבטיכם, והחצוצרות היכן הם , אלא שנגנזו בימי משה, מאי טעמא, אמר הקב"ה, הוא מת ובניו יהיו תוקעין לפניו בהם, והלא אין שלטון ביום המות .<br/>(שם)
<b>ואין משלחת במלחמה. </b>אין אדם יכול לומר הרי בני או עבדי או בן ביתי תחתי .<br/>(שם)
<b>ואין משלחת במלחמה. </b>רבי נחמיה אומר, אין משלחת במלחמה, דכתיב (ירמיה ט"ו) שלח מעל פני ויצאו .<br/>(מ"ר)
<b>ואין משלחת במלחמה. </b>רבי אליעזר בן יעקב אומר, ואין משלחת במלחמה דכתיב (תהלים ע"ח) משלחת מלאכי רעים .<br/>(שם)
<b>ולא ימלט וגו׳. </b>ולא ימלט רשע את בעליו – [אין אדם יכול לתת לפניו פסק דין ואין אדם יכול לומר לפניו, כתוב לי פסק דיני] .<br/>(שם)
<b>ולא ימלט וגו׳. </b>רבי יצחק אומר, לפי שהיו ליצנים שבדורו של ירמיהו ממללין בפיהם ומפריזין באצבעותיהם ואומרים החזון אשר הוא חוזה וגו׳ , אמר להם נביא לישראל, חייכם, כי בימיכם בית המרי .<br/>(שם)
<b>ולא ימלט וגו'. </b>רבי אליעזר בן יעקב אומר, ולא ימלט רשע את בעליו – אלו עשו תשובה, פשרו .<br/>(מ"ר)
<h3>פסוק ט</h3>
<b>עת אשר שלט וגו'. </b>עת אשר שלט האדם באדם לרע לו – עת היא לרע לו לשולט ועת היא לרע לו לנשלט .<br/>(שם)
<b>שלט האדם באדם. </b>א"ר אלעזר, אין לך שהוא מתחייב ע"י אדם זה אלא אדם כיוצא בו, שנאמר עת אשר שלט האדם באדם .<br/>(שם)
<h3>פסוק י</h3>
<b>רשעים קברים. </b>באיזו רשעים איירי, א"ר לוי (איוב ט״ו:כ׳) כל ימי רשע הוא מתחולל – מת וחלל, כמש"נ (יחזקאל כ״א:ל׳) ואתה חלל רשע .<br/>(שם)
<b>רשעים קברים. </b>דבר אחר רשעים קבורים – בגרים איירי, שהם באים ועושים תשובה , וממקום קדוש יהלכו – על ידי שהלכו במקום קדוש – אלו בתי כנסיות ובתי מדרשות, וישתכחו בעיר – וישתכחו מעשים רעים אשר כן עשו, וישתבחו במעשיהם הטובים אשר עשו בעיר , גם זה הבל – שאין הבריות באין ומתקדשין לתחת כנפי השכינה .<br/>(שם)
<b>רשעים קברים וגו'. </b>תני, בשעה שבא טיטוס לביהמ"ק נטל את הפרכת ועשאו כמין גרגותני  והביא כל כלים שבמקדש והניחן בה והשיבן בספינה לילך להשתבח בעירו, שנאמר ובכן ראיתי רשעים קבורים ובאו וממקום קדוש יהלכו וישתכחו בעיר אשר כן עשו, אל תקרא קבורים אלא קבוצים  ואל תקרא וישתכרו אלא וישתברו , ואיכא דאמרי קבורים ממש, דאפילו מילי דמטמרן איגליא להון .<br/>(גיטין נ"ו ב')
<h3>פסוק יא</h3>
<b>על כן מלא וגו׳. </b>מרו אשר אין נעשה פתגם מעשה הרעה מהרה על כן מלא לב בני האדם בהם לעשות רע – ע"י שאדם חוטא ואין מדת הדין פוגעת בו, על כן מלא לב בני האדם בהם לעשות רע – שהם חושבים שבגדולה באים ובגדולה יוצאים .<br/>(מ"ר)
<h3>פסוק יג</h3>
<b>אשר איננו ירא. </b>א"ר אלעזר, כל תלמיד חכם שאינו עומד מפני רבו נקרא רשע ואינו מאריך ימים ותלמודו משתכח, וטוב לא יהיה לרשע ולא יאריך ימים כצל אשר איננו ירא מלפני האלהים, מורא זו איני יודע מהו, [נאמר כאן איננו ירא מלפני, ונאמר התם מפני שיבה תקום ויראת מאלהיך] הרי מורא זו קימה .<br/>(קדושין ל"ג ב')
<h3>פסוק יד</h3>
<b>אשר יש צדיקים וגו'. </b>אשריהם לצדיקים שמגיע אליהם כמעשה הרשעים של עוה"ז בעוה"ז, ואוי להם לרשעים שמגיע אליהם כמעשה הצדיקים של עוה"ז בעוה"ז .<br/>(הוריות י׳ ב׳ )
<h3>פסוק טו</h3>
<b>ושבחתי אני את השמחה. </b>זו שמחה של מצוה .<br/>(שבת ל׳ ב')
<b>לאכל ולשתות. </b>וסמיך ליה והוא ילונו בעמלו ימי חייו, בעמלו – בעולמו, בעולם הזה , ימי חייו – לקבר, וכי יש מאכל ומשתה בקבר שמלוין את האדם לקברו, אלא אלו תורה ומעשים טובים שעושה האדם .<br/>(מ"ר)
<h3>פסוק טז</h3>
<b>שנה בעיניו איננו רואה. </b>אינו רואה יום המיתה ואינו עושה תשובה .<br/>(שם)
<h3>פסוק יז</h3>
<b>לבקש ולא ימצא. </b>א"ר חייא בר אבא, הרבה שאלו לעשות ולעמוד על דברי תורה ולא יכלו  מאי טעמא, בשל אשר יעמוד האדם לבקש ולא ימצא, וגם אם יאמר החכם – זה שלמה, יום שאמר יכול אני להרבות נשים ולא יטו את לבבי .<br/>(שם)
<h2>פרק ט</h2>
<h3>פסוק ב</h3>
<b>לצדיק ולרשע. </b>לצדיק זה נח, ולרשע זה פרעה, אמרו בשעה שיצא נח מן התיבה הכישו ארי והיה צולע, וכשבא פרעה לישב על כסא שלמה הכישו ארי והיה צולע, זה מת צולע וזה מת צולע, הוי, מקרה אחד לצדיק ולרשע .<br/>(מ"ר)
<b>לצדיק ולרשע. </b>דבר אחר לצדיק אלו בניו של אהרן, ולרשע אלו עדת קרח, אלו נכנסו להקריב במחלוקת ויצאו שרופים ואלו נכנסו שלא במחלוקת ויצאו שרופים .<br/>(שם)
<b>לטוב ולטהור ולטמא. </b>לטוב זה משה, שנאמר ותרא אותו כי טוב הוא, ולטהור זה אהרן שהיה עסוק בטהרתן של ישראל , ולטמא – אלו המרגלים שהוציאו דבה על הארץ , ואלו ואלו לא נכנסו לארץ ישראל .<br/>(שם)
<b>ולזבח וגו'. </b>ולזובח זה יאשיהו דכתיב (ד"ה ב׳ ל"ה) וירם יאשיהו לבני העם צאן כבשים ובני עזים, ולאשר איננו זובח – זה אחאב, שבטל קרבן מעל גבי מזבח , זה מת בחצים וזה מת בחצים .<br/>(שם)
<b>כטוב כחטא. </b>כטוב זה דוד דכתיב ביה (ש"א ט"ז) וטוב ראי, כחוטא זה נבוכדנצר דכתיב ביה (דניאל ד׳) וחטאך בצדקה פרוק, זה בנה ביהמ"ק  ומלך ארבעים שנה וזה החריבו ומלך ארבעים שנה , הוי מקרה אחד כטוב כחוטא .<br/>(מ"ר)
<b>הנשבע וגו׳. </b>הנשבע זה צדקיהו דכתיב ביה (ד"ה ב' ל"ו) אשר השביעו באלהים, כאשר שבועה ירא זה שמשון שנאמר (שופטים ט"ו) השבעו לי , זה מת בנקור עינים וזה מת בנקור עינים .<br/>(שם)
<h3>פסוק ד</h3>
<b>אשר יחבר. </b>א"ר אחא, יבחר כתיב, מי יבחר יצר טוב מיצה"ר אלו הצדיקים, מי יבחר יצר רע מיצר טוב אלו הרשעים .<br/>(שם)
<b>אשר יחבר וגו'. </b>א"ר יוחנן, יבחר כתיב, אל כל החיים יש בטחון, שכל זמן שאדם חי יש לו תקוה, מת – אבדה תקותו, דכתיב במות אדם רשע תאבד תקוה .<br/>(ירושלמי ברכות פ"ט ה"א)
<b>אל כל החיים. </b>אפילו אלו שפשטו ידיהם בזבול יש בטחון , להחיותן אי אפשר, שכבר פשטו ידיהם בזבול, ולכלותם אי אפשר שכבר עשו תשובה, עליהם הוא אומר (ירמיהו נ״א:ל״ט) וישנו שנת עולם ולא יקיצו .<br/>(שם שם)
<b>כי לכלב חי וגו'. </b>כשנח נפשיה דדוד ביום השבת שלח שלמה לבי מדרשא, אבא מת ומוטל בחמה וכלבים של בית אבא רעבים, מה אעשה, שלחו ליה, חתוך נבילה והנח לפני הכלבים, ואביך הנח עליו ככר או תנוק וטלטלו, הרי – כי לכלב חי הוא טוב מן האריה המת .<br/>(שבת ל׳ ב׳)
<b>כי לכלב חי וגו׳. </b>אמר ליה אנדרינוס קיסר לר׳ יהושע בן חנניה, אנכי טוב ממשה רבך לפי שאני חי והוא מת, אמר ליה ר׳ יהושע, היש בכחך לגזור שלא יבעירו בני מדינתך אש שלשת ימים, אמר ליה, אין, אזיל וגזר, לערב עלו על בית חומה וראו עשן עולה, אמר ליה רבי יהושע מה זה, אמר ליה, שר אחד נחלה ואמר הרופא שכל זמן שלא ישתה חמין לא יתרפא, אמר ליה ר' יהושע, אתה עודך גוזר בטלה גזרתך, ומשה רבינו גזר עלינו לא תבערו אש בכל מושבותיכם ביום השבת ועדיין לא נתבטלה גזירתו, ועורך אומר שאתה טוב ממנו .<br/>(מ"ר)
<h3>פסוק ה</h3>
<b>כי החיים וגו'. </b>ר׳ חייא ורבי יונתן הוו אזלי בבית הקברות, הוו קשדיא תכלתיה דר׳ יונתן, אמר ליה ר׳ חייא דליי׳ כדי שלא יאמרו המתים למחר באין אצלנו ועכשיו מחרפין אותנו , אמר ליה, והכתיב והמתים אינם יודעים מאומה, אמר ליה, [אי אתה יודע מדרשו של פסוק זה], כי החיים יודעים שימותו אלו הצדיקים שאפילו במיתתן קרויים חיים, שנאמר (שמואל ב כ״ג:כ׳) ובניהו בן יהוידע בן איש חי, אטו כולי עלמא בני מתי נינהו, אלא בן איש חי שאפילו במיתתו קרוי חי, והמתים אינם יודעים מאומה – אלו רשעים שבחייהם קרויים מתים, שנאמר על פי שנים עדים יומת המת, המת – והא חי הוא, אלא המת דמעיקרא .<br/>(ברכות י"ח א׳ וב')
<h3>פסוק ו</h3>
<b>גם אהבתם וגו'. </b>גם אהבתם שהיתה לעבודת כוכבים שלהם גם שנאתם ששנואין להקב"ה במעשה ידיהם, גם קנאתם שקנאוהו בעבודת כוכבים שלהם, וחלק אין להם עוד לעוה"ב , אבל ישראל יש להם חלק ושכר טוב, שנאמר לך אכול בשמחה לחמך.<br/>(מ"ר)
<h3>פסוק ז</h3>
<b>לך אכל בשמחה וגו'. </b>אמר רב הונא בריה דר׳ אחא, בשעה שהתנוקות נפטרין מבית רבן, בת קול יוצאת ואומרת להם לך אכול בשמחה לחמך – נתקבל הבל פיכם לפני כריח ניחח , ובשעה שישראל נפטרין מבתי כנסיות ובתי מדרשות בת קול יוצאת ואומרת לך אכול בשמחה לחמך – כבר נשמעה תפלתכם לפני כריח ניחח.<br/>(מ"ר)
<b>לך אכל בשמחה וגו׳ </b> – זו פרשת חלה, ושתה בלב טוב יינך – זו פרשת נסכים, כי כבר רצה האלהים את מעשיך, זו הכנסת ישראל לארץ, שנאמר (פ׳ שלח) כי תבאו אל ארץ וגו׳ .<br/>(שם)
<b>לך אכל בשמחה וגו׳. </b>רבי יהודה ב"ר סימון פתר קרא באברהם אבינו, בשעה שקרא אליו המלאך אל תשלח ידך אל הנער וגו׳, היה מהרהר בלבו שמא פסלות היה בבני ולא נתקבל לקרבן, יצתה בת קול ואמרה לו אברהם אברהם, לך אכול בשמחה לחמך וגו׳, כי כבר רצה האלהים את מעשיך – רצה האלהים את קרבנך .<br/>(שם)
<b>לך אכל בשמחה וגו׳. </b>רבי לוי פתר קרא בראש השנה ויוהכ"פ, ערב ר"ה גדולי הדור מתענין והקב"ה מוחל שליש עונות, ובימים שבין ר"ה ויוהכ"פ יחידים מתענין והקב"ה מוחל עוד שליש, וביום הכפורים מתענין כולם והקב"ה מוחל להם את הכל ובת קול יוצאת ואומרת להם לך אכול בשמחה לחמך וגו׳ כי כבר רצה האלהים את מעשיך – כבר נשמעה תפלתכם .<br/>(שם)
<h3>פסוק ח</h3>
<b>בכל עת וגו׳. </b>תנן התם, רבי אליעזר אומר, שוב יום אחד לפני מיתתך, אמרו לו תלמידיו, וכי אדם יודע באיזה יום ימות, אמר להו, כל שכן ישוב היום שמא ימות למחר ונמצא כל ימיו בתשובה, ואף שלמה אמר בחכמתו בכל עת יהיו בגדיך לבנים ושמן על ראשך אל יחסר .<br/>(שבת קנ"ג א')
<b>בגדיך לבנים וגו'. </b>בכל עת יהיו בגדיך לבנים ושמן על ראשך אל יחסר, א"ר יוחנן בן זכאי, אם בבגדים לבנים ובשמנים טובים הכתוב מדבר הרי כמה בגדים לבנים ושמנים טובים יש להם לעובדי כוכבים, הא אינו מדבר אלא במצות ובמעשים טובים, בכל עת יהיו בגדיך לבנים – מן העבירות ושמן על ראשך אל יחסר – ממצות ומעשים טובים .<br/>(מ"ר)
<b>בגדיך לבנים וגו'. </b>דבר אחר בכל עת יהיו בגדיך לבנים אלו ציצית  ושמן על ראשך אל יחסר – אלו תפלין .<br/>(שבת קנ"ג א׳)
<h3>פסוק ט</h3>
<b>ראה חיים וגו׳. </b>האב חייב ללמד את בנו אומנות, מנלן, אמר חזקיה, אמר קרא ראה חיים עם אשה וגו׳, אם אשה ממש היא [מקיש אומנות לאשה] כשם שחייב להשיאו אשה כך חייב ללמדו אומנות, ואם תורה היא  [מקיש אומנות לתורה] כשם שחייב ללמדו תורה כך חייב ללמדו אומנות.<br/>(קדושין ל׳ ב׳)
<b>ראה חיים וגו׳. </b>אמר רבי משום עדה קדושה, ראה חיים עם אשה אשר אהבת – קנה לך אומנות עם התורה .<br/>(מ"ר)
<b>ראה חיים וגו׳. </b>תנן התם, רבי יהודה אומר, מתה אשתו של אדם אסור לישא אחרת עד שיעברו עליו שלשה רגלים זה אחר זה כנגד ג׳ פעמים חיים חיים חיים שכתוב כאן .<br/>(שם)
<b>ראה חיים וגו׳. </b>א"ר יהושע בן לוי כל השרוי בלא אשה שרוי בלא חיים, שנאמר ראה חיים עם אשה אשר אהבת .<br/>(שם)
<h3>פסוק י</h3>
<b>כל אשר וגו׳. </b>רבי מנחמא בשם ר' בון מסרס האי קרא – אם יודע אתה שאין מעשה וחשבון ודעת וחכמה בשאול אשר אתה הולך שמה – כל אשר תמצא ידך לעשות בכחך עשה .<br/>(שם)
<h3>פסוק יא</h3>
<b>כי לא לקלים וגו׳. </b>[יש אומרים ביעקב אבינו הכתוב מדבר], כי לא לקלים המרוץ – אתמול וישא יעקב רגליו, והיום – ויאסוף רגליו אל המטה, ולא לגבורים המלחמה – אתמול ויגש יעקב ויגל את האבן, כאדם שמעביר את הפקק מעל פי הצלוחית , והיום – וישאו בני ישראל את יעקב אביהם – בגופו , וגם לא לחכמים לחם – אתמול ויזבח יעקב זבח בהר ויאכלו לחם, והיום – שובו שברו לנו מעט אוכל, וגם לא לנבונים עושר – אתמול ויפרץ האיש מאד מאד, והיום – ויכלכל יוסף את אביו, וגם לא ליודעים חן – אתמול ידעתי בני ידעתי, יודע אני מעשה יהודה בתמר, מעשת ראובן בבלהה, והיום – אם נא מצאתי חן בעיניך אל נא תקברני במצרים .<br/>(מ"ר)
<b>כי לא לקלים וגו׳. </b>דבר אחר כי לא לקלים המרוץ זה עשהאל, אתמול (ש"ב כ׳) ועשהאל קל ברגליו, והיום – (שם) ויכהו אבנר באחרי החנית. ולא לגבורים המלחמה – זה אבנר, דכתיב (שמואל א כ״ו:ט״ו) הלא איש אתה ומי כמוך בישראל, והיום – (שמואל ב ג׳:ל״ג-ל״ד) הכמות נבל ימות אבנר, וגם לא לחכמים לחם – זה שלמה, אתמול (מלכים א ה׳:ב׳) ויהי לחם שלמה ליום אחד שלשים כר סלת וששים כר קמח, והיום – (קהלת ב׳ י׳) וזה חלקי מכל עמלי, יש אומרים בקדרה ויש אומרים במקל , וגם לא לנבונים עושר – זה איוב, אתמול – (איוב א׳:ג׳) ויהי מקנהו שבעת אלפי צאן ומקנהו פרץ בארץ, והיום – (שם י"ט) חנוני חנוני אתם רעי , וגם לא ליודעים חן – זה יהושע, דא"ר אחוה בריה דר׳ זירא, שני דברים דבר יהושע בפני משה ולא נגמל חן בעיניו, אחד במנוי הזקנים שאמר לו משה המקנא אתה לי ואחד במעשה העגל שאמר לו אין קול ענות גבורה וגו' .<br/>(מ"ר)
<b>כי לא לקלים וגו'. </b>דבר אחר כי לא לקלים המרוץ – זה משה, אתמול טס ברקיע ועולה כעוף, שנאמר ומשה עלה אל האלהים, והיום – כי לא תעבור את הירדן הזה, אפילו חבל של נ׳ אמה לא היה יכול לעבור, ולא לגבורים המלחמה – אתמול (תהילים ס״ח:י״ג) מלכי צבאות ידדון, ואפילו מיכאל וגבריאל היו ייראין ממנו, והיום – (פ׳ עקב) כי יגרתי מפני האף והחמה, וגם לא לחכמים לחם – אתמול ויגדל משה ויצא אל אחיו, מהו ויגדל – שהיתה גדולתו להפנים ולהוציא , והיום – קראן לו ויאכל לחם, וגם לא לנבונים עושר, אתמול מחצב של ספיר גלה לו הקב"ה בתוך אהלו וממנו נתעשר , והיום – בשעת גזר מיתה כל העושר הזה לא עמד לו , וגם לא ליודעים חן – אתמול כי מצאת חן בעיני, והיום אל תוסף דבר אלי עוד בדבר הזה .<br/>(שם)
<b>כי עת ופגע וגו׳. </b>כי עת ופגע יקרה את כולם – עת היא שפוגעת באדם ומערערת בו כל הדברים האלה, מה יעשה ילך ויעסוק בתפלה ובתחנונים והוא נצול .<br/>(שם)
<b>כי עת ופגע וגו׳. </b>רב הונא שאל לשמואל, מהו זה דכתיב כי עת ופגע יקרה את כולם, אמר ליה, פעמים שאדם מפגיע בתפלה ונענה ופעמים שמפגיע ואינו נענה, שאין לך מי שסידר תפלות ותחנונים יותר ממשה רבינו , ולבסוף נאמר לו הן קרבו ימיך למות .<br/>(שם)
<h3>פסוק יב</h3>
<b>במצודה רעה. </b>א"ר ברכיה, וכי יש מצודה רעה ומצודה טובה, אלא זו חכה, לפי שיש לך מצודה שהיא צדה בים ולא ביבשה, ביבשה ולא בים, אבל החכה צדה בים וצדה ביבשה, שהיא יורדת לגרונה של דג וחונקתה .<br/>(שם)
<h3>פסוק יג</h3>
<b>חכמה תחת השמש. </b>א"ר שמואל בר אימי, זו מחשבתן של רמאים ברמאותם, כגון המערב מים ביין, עושים קנה מאזנים ארוך מצד זה וקצר מצד זה .<br/>(מ"ר)
<h3>פסוק יד</h3>
<b>עיר קטנה וגו'. </b>א"ר אמי, מאי דכתיב עיר קטנה וגו', עיר קטנה זה הגוף, ואנשים בה מעט אלו אבריו, ובא אליה מלך גדול, זה יצר הרע [ולמה נקרא מלך גדול, שהוא גדול מיצ"ט י"ג שנה] , ומצא בה איש מסכן חכם זה יצר טוב [ולמה קורא אותו מסכן שאינו מצוי בכל הבריות ואין רובן של בריות נשמעין לו] , ומלט הוא את העיר בחכמתו – זו תשובה ומעשים טובים , ואדם לא זכר את האיש המסכן ההוא – דבשעת יצה"ר לית דמדכר ליה ליצ"ט .<br/>(נדרים ל"ב ב')
<b>עיר קטנה וגו'. </b>דבר אחר עיר קטנה – זה העולם , ואנשים בה מעט זה דור אנוש ודור המבול , ובא אליה מלך גדול וסבב אותה זה הקב"ה, ובנה עליה מצודים גדולים ומצא בה איש מסכן חכם – זה נח , ומלט היא את העיר בחכמתו, שהיה אומר להם, הוי, ריקים, למחר מבול בא עשו תשובה  ואדם לא זכר את האיש המסכן ההוא, אמר הקב"ה, אתם לא זכרתם אותו ואנכי אזכרנו, שנאמר ויזכר אלהים את נח .<br/>(מ"ר)
<b>עיר קטנה וגו'. </b>דבר אחר עיר קטנה – זו מצרים, ואנשים בה מעט אלו המצרים, ובא אליה מלך גדול וסבב אותה זה פרעה הרשע, ובנה עליה מצודים גדולים, ומצא בה איש מסכן חכם זה יוסף , ומלט הוא את העיר בחכמתו שאמר לפרעה ויפקד פקידים וגו׳, ואדם לא זכר את האיש המסכן ההוא , אמר הקב"ה, אתם לא זכרתם אותו אנכי אזכרנו, שנאמר ויוסף הוא השליט על הארץ .<br/>(מ"ר)
<b>עיר קטנה וגו׳. </b>דבר אחר עיר קטנה זו מצרים, ואנשים בה מעט אלו אחי יוסף, ובא אליה מלך נחל וסבב אותה – זה יוסף, ובנה עליה מצודים גדולים אלו ג׳ גזירות שגזר, שלא יכנס עבד למצרים ולא יכנס אדם בשני חמורים ולא יכנוס אדם מבלי שיכתוב שמו ושם אביו ושם זקנו , ומצא בה איש מסכן חכם זה יהודה , ומלט הוא את העיר בחכמתו שאמר אנכי אערבנו , ואדם לא זכר את האיש המסכן ההוא, אמר הקב"ה, אתם לא זכרתם אותו אנכי אזכרנו, שנאמר ואת יהודה שלח לפניו .<br/>(שם)
<b>עיר קטנה וגו׳. </b>דבר אחר עיר קטנה זו מצרים, ואנשים בה מעט אלו ישראל שנאמר בשבעים נפש ירדו אבותיך מצרימה, ובא אליה מלך גדול זה פרעה, וסבב אותה ובנה עליה מצודים גדולים, שגזר גזירות קשות, ומצא בה איש מסכן חכם זה משה, שנאמר כה אמר ה׳ כחצות הלילה וגו', ומלט הוא את העיר בחכמתו שנאמר ולקחו מן הדם וגו' , ואדם לא זכר את האיש המסכן ההוא, אתם לא זכרתם אותו אנכי אזכרנו שנאמר (ישעיהו ס״ג:י״א) ויזכר ימי עולם משה עמו .<br/>(שם)
<b>עיר קטנה וגו'. </b>דבר אחר עיר קטנה זה סיני , ואנשים בה מעט אלו ישראל , ובא אליה מלך גדול זה הקב"ה, וסבב אותה ובנה עליה מצודים גדולים אלו רמ"ח מצות עשה ושס"ה מצות ל"ת, ומצא בה איש מסכן חכם זה משה [שנאמר (משלי כ״א:כ״ב) עיר גבורים עלה חכם] , ומלט הוא את העיר בחכמתו, שנאמר לא תגע בו יד , ואדם לא זכר את האיש המסכן ההוא, אמר הקב"ה, אתם לא זכרתם אותו אנכי אזכרנו, דכתיב (מלאכי ג׳:כ״ב) זכרו תורת משה עבדי .<br/>(מ"ר)
<b>עיר קטנה וגו'. </b>דבר אחר עיר קטנה זה סיני, ואנשים בה מעט אלו ישראל , ובא אליה מלך גדול זה יצר הרע, ובנה עליה מצודים גדולים שנאמר אלה אלהיך ישראל, ומצא בה איש מסכן חכם זה משה שנאמר למה ה׳ יחרה אפך בעמך וגו' , ואדם לא זכר את האיש המסכן ההוא, אמר הקב"ה, אתם לא זכרתם אותו, אנכי אזכרנו, שנאמר (תהילים ק״ו:כ״ג) ויאמר להשמידם לולא משה בחירו עמד בפרץ .<br/>(שם)
<b>עיר קטנה וגו׳. </b>דבר אחר, עיר קטנה זה בית הכנסת, ואנשים בה מעט זה צבור ׳ ובא אליה מלך גדול זה הקב"ה וסבב אותה ובנה עליה מצודים גדולים ומצא בה איש מסכן חכם – זה הזקן החכם או החזן , ואדם לא זכר את האיש המסכן ההוא, אמר הקב"ה, אתם לא זכרתם אותו אנכי אזכרנו – מפני שיבה תקום וגו׳ .<br/>(שם)
<h3>פסוק טז</h3>
<b>וחכמת המסכן בזויה. </b>א"ר יוחנן, וכי חכמתו של ר׳ עקיבא שהיה מסכן בזוית היתה , אלא זקן שהיא יושב ומסכן דבריו, כגון זקן שדורש לא תכירו פנים במשפט והוא מכיר, לא תקח שוחד והוא לוקח, לא תלוה ברבית והוא מלוה .<br/>(שם)
<h3>פסוק יז</h3>
<b>דברי חכמים וגו׳. </b>דברי חכמים בנחת נשמעים אלו הדרשנים, מזעקת מושל בכסילים – אלו המתורגמנים שעומדים על הצבור .<br/>(שם)
<b>דברי חכמים וגו׳. </b>דבר אחר דברי חכמים בנחת נשמעים, זה עמרם ובית דינו שאמרו מה הנאה יש לנו שאנו יולדים ומשליכים ליאור ונמנו וגמרו אחר השער והגדר  עד כאן העולם יתקיים – מזעקת מושל בכסילים, זה פרעה שהיה גוזר כל הבן הילוד היאורה תשליכוהו ולא אשגחו על גזירתו.<br/>(מ"ר)
<h3>פסוק יח</h3>
<b>טובה חכמה וגו׳. </b>טובה חכמה – זו חכמתו של יעקב אבינו, מכלי קרב – של עשו הרשע .<br/>(שם)
<b>טובה חכמה וגו׳. </b>דבר אחר טובה חכמה – זו חכמתה של סרח בת אשר מכלי קרב – של יואב, שנאמר (שמואל ב כ׳:ט״ז) ותקרא אשה חכמה אל יואב , אמר לה, ואת מי היא, אמרה ליה, אנכי שלומי אמוני ישראל, אני היא שהשלמתי מנינן של ישראל במצרים  ואתה מבקש להמית עיר ואם בישראל, מיד ויען יואב ויאמר חלילה וגו׳.<br/>(שם)
<b>טובה חכמה וגו׳. </b>דבר אחר טובה חכמה – זו חכמתו של חזקיהו מלך יהודה מכלי קרב – של סנחריב, שהיה מכין את העם לתפלה ולדורן ולמלחמה. וחוטא אחר יאבד טובה הרבה זה סנחריב – דכתיב (ד"ה ב׳ ל"ב) וישב בבושת פנים .<br/>(שם)
<b>וחוטא אחד וגו׳. </b>ת"ר, לעולם יראה אדם עצמו כאלו חציו חייב וחציו זכאי, לפיכך, עשה מצוה אחת – אשריו שהכריע עצמו לכף זכות, עבר עבירה אחת – אוי לו שהכריע עצמו לכף חובה, שנאמר וחוטא אחד יאבד טובה הרבה – בשביל חטא אחד יחידי שחטא אבד ממנו טובות הרבה .<br/>(קדושין מ׳ ב')
<b>וחוטא אחד וגו'. </b>רבי אליעזר ב"ר שמעון אומר, לעולם יראה אדם עצמו כאלו כל העולם מחצה צדיקים ומחצה רשעים וכאלו הוא חציו חייב וחציו זכאי, לפי שהעולם נדון אחר רובו, לפיכך, עשה מצוה אחת – אשריו שהכריע את עצמו ואת כל העולם לכף זכות, עבר עבירה אחת – אוי לו שהכריע את עצמו ואת כל העולם לכף חובה, שנאמר וחוטא אחד יאבד טובה הרבה, בשביל חטא יחידי שעשה זה אבד ממנו ומכל העולם טובה הרבה .<br/>(שם שם)
<b>וחוטא אחד וגו'. </b>וחוטא אחד יאבד טובה הרבה – זה עשו הרשע שאבד כל הטובות ומתנות של עוה"ב .<br/>(מ"ר)
<b>וחוטא אחד וגו׳. </b>וחוטא אחד יאבד טובה הרבה – זה שבע בן בכרי .<br/>(שם)
<h2>פרק י</h2>
<h3>פסוק א</h3>
<b>זבובי מות וגו'. </b>אמר רב, יצר הרע דומה לזבוב, שנאמר זבובי מות יבאיש יביע שמן רוקח .<br/>(ברכות ס"א א')
<b>זבובי מות וגו'. </b>דרש בן עזאי, זבובי מות יבאיש יביע שמן רוקח [וסמיך ליה וחוטא אחד יאבד טובה הרבה, לומר לך] אלו זבוב אחד שמת שמא אינו מבאיש ומביע שמן רוקח, וזה על ידי חטא אחד שחטא איבד כל זכיות שבידו .<br/>(ירושלמי קדושין פ"א ה"ט)
<b>זבובי מות וגו'. </b>דבר אחר זבובי מות יבאיש יביע שמן רוקח – בעדת קרח מדבר, אתמול מבאישין כנגד משה ואומרים לא משה נביא אמת ולא אהרן כהן גדול, והיום מביעין דברים לפני משה ואומרים משה נביא אמת ואהרן כה"ג ותורה מן השמים .<br/>(מ"ר)
<b>זבובי מות וגו'. </b>דבר אחר זבובי מות יבאיש יביע שמן רוקח – בדואג ואחיתופל מדבר, אתמול מבאישין דברים כנגד דוד ואומרים פסול משפחה הוא  והיום מביעין דברים ומתביישין .<br/>(שם)
<b>זבובי מות וגו'. </b>דבר אחר זבובי מות יבאיש יביע שמן רוקח – בדורו של אליהו מדבר, אתמול מבאישין דברים כנגדו ואומרים (מלכים א י״ח:כ״ו) הבעל עננו, והיום מביעין דברים ואומרים ה׳ הוא האלהים .<br/>(שם)
<b>יקר מחכמה וגו'. </b>יקר מחכמה ומכבוד – זו נבואתו של משה, סכלות מעט – זו גזירתו של משה שאמר ואם בריאה יברא ה׳ .<br/>(מ"ר)
<b>יקר מחכמה וגו'. </b>דבר אחר יקר מחכמה מכבוד – זו נבואתו של דוד, סכלות מעט – שאמר (תהילים נ״ה:כ״ד) ואתה אלהים תורידם לבאר שחת .<br/>(שם)
<b>יקר מחכמה וגו'. </b>דבר אחר יקר מחכמה מכבוד – מחכמה זו תורה, מכבוד – זו נבואתו של אליהו, סכלות מעט – דכתיב (מלכים א י״ח:מ׳) ויורידם אליהו אל נחל קישון וישחטם שם .<br/>(שם)
<h3>פסוק ב</h3>
<b>לב חכם לימינו. </b>ובאברהם הוא אומר (פ׳ לך) אם השמאל ואימינה ואם הימין ואשמאילה [והא כתיב לב חכם לימינו], אמר ר' חנינא בר יצחק ואשמאלה אין כתיב כאן אלא ואשמאילה – ואשמאילה לך, כל עיקר אני להיימין .<br/>(שם)
<b>לב חכם לימינו וגו'. </b>לב חכם לימינו זה יעקב שנאמר (פ׳ ויצא) ויקם יעקב וישא את בניו ואת נשיו, ולב כסיל לשמאלו – זה עשו הרשע, שנאמר (ס"פ וישלח) ויקח עשו את נשיו ואת בניו .<br/>(שם)
<b>לב חכם לימינו וגו'. </b>ת"ר, שתי כליות יש באדם, אחת יועצתו לטובה ואחת לרעה, ומסתברא דטובה לימינו ורעה לשמאלו, דכתיב לב חכם לימינו ולב כסיל לשמאלו .<br/>(ברכות ס"א א׳)
<b>לב חכם לימינו. </b>אלו הם הצדיקים שהם נותנין לבם לתורה שנאמר מימינו אש דת למו ולב כסיל לשמאלו אלו הן הרשעים שהם נותנין לבם להעשיר שנאמר בשמאלה עושר וכבוד  [במדב"ר סוף פ׳ כ"ב].
<h3>פסוק ג</h3>
<b>ואמר לכל סכל הוא. </b>הטפש סבר דכל עמא טפשין הן, והיא לא ידע דהיא טפשא וכל עמא חכימין .<br/>(מ"ר)
<h3>פסוק ד</h3>
<b>אם רוח המושל וגו׳. </b>מהו אם רוח המושל תעלה עליך מקומך אל תנח, אם באה לך ממשלה אל תנח מדת ענותנותך, ללמדך שכל המניח ענותנותו גורם מיתה לעצמו וחוטא לדורו, וכן אתה למד מזכריה דכתיב ביה (ד"ה ב׳ כ"ד) ורוח אלהים לבשה את זכריה ויעמד מעל לעם, וכי מעל ראשי העם היה הולך, אלא שראה עצמו גדול מכל העם, חתן המלך וכהן גדול ונביא ודיין  התחיל מדבר גדולות (שם) למה אתם עוברים את מצות ה' ולא תצליחו וגו׳ , מיד ויקשרו עליו וירגמו אותו אבן במצות המלך.<br/>(שם)
<b>אם רוח המושל וגו׳. </b>דבר אחר אם רוח המושל תעלה עליך מקומך אל תנח, בנח, ביהושע, בדוד ובמרדכי הכתוב מדבר, נח נכנס אל התיבה ברשות ויצא ברשות , יהושע עבר עם ישראל את הירדן ברשות ועלה ממנו ברשות, בדוד עד שלא מלך כתיב (שמואל א י״ז:י״ד) ודוד הוא הקטן, וכשמלך כתיב (ד"ה א׳ כ"ח) ויקם דוד המלך על רגליו וגו׳ . במרדכי עד שלא באת לו גדולה כתיב ומרדכי יושב בשער המלך, וכשבאת לו כתיב וישב מרדכי אל שער המלך .<br/>(מ"ר)
<h3>פסוק ה</h3>
<b>כשגגה וגו'. </b>כשגגה שיוצא מלפני השליט – זה יעקב אבינו שאמר ללבן עם אשר תמצא את אלהיך לא יחיה, וכן הוי, דמתה רחל , דבר אחר – זה עלי הכהן שאמר לשמואל, כשם שאין בני יורשין מקומי כך אין בניך יורשין מקומך, וכך הוי ליה  [שם],
<h3>פסוק ו</h3>
<b>נתן הסכל וגו׳. </b>ניתן הסכל במרומים רבים – אלו הכשרים, דכתיב (ירמיהו ל״ט:ג׳) ויבאו כל שרי מלך בבל וישבו בשער התוך – מקום שמחתכין בו את ההלכות , ועשירים בשפל ישבו – אלו סנהדרין, שנאמר (איכה ב׳:י׳) ישבו לארץ ידמו זקני בת ציון .<br/>(שם)
<h3>פסוק ז</h3>
<b>ראיתי עבדים וגו'. </b>ראיתי עבדים על סוסים אלו ישמעאלים, ושרים הולכים בעבדים – זה יוסף .<br/>(שם)
<b>ראיתי עבדים וגו׳. </b>דבר אחר ראיתי עבדים על סוסים – זה אחאב, ושרים הולכים כעבדים על הארץ – זה אליהו, שנאמר בו (מלכים א י״ח:מ״ו) וישנס מתניו וירץ לפני אחאב וגו׳.<br>(שם)
<h3>פסוק ח</h3>
<b>חפר גומץ וגו'. </b>חופר גומץ בו יפול, זה פרעה שאמר כל הבן הילד היאורה תשליכוהו, בו יפול – שנאמר ונער פרעה וחילו בים סוף.<br>(מ"ר)
<b>חפר גומץ וגו'. </b>דבר אחר חופר גומץ בו יפול, זה המן שאמר להשמיד להרג ולאבד, וכתיב ישוב מחשבתו הרעה על ראשו.<br>(שם)
<b>ופרץ גדר וגו'. </b>מכאן לעובר על דברי חכמים שחייב מיתה .<br/>(ע"ז כ"ז ב׳)
<b>ופרץ גדר וגו'. </b>ופורץ גדר ישכנו נחש, זו דינה, כשהיו אביה ואחיה יושבין בבית המדרש יצאה היא לראות בבנות הארץ וגרמה לעצמה שבא אליה שכם בן חמור החוי שנקרא נחש ונשך אותה .<br/>(מ"ר)
<h3>פסוק ט</h3>
<b>מסיע אבנים וגו'. </b>אמר רבא, מאי דכתיב מסיע אבנים יעצב בהם, בוקע עצים יסכן בם, מסיע אבנים אלו בעלי משנה , בוקע עצים יסכן בם אלו בעלי גמרא .<br/>(ב"ב קמ"ה ב׳)
<b>מסיע אבנים וגו'. </b>מסיע אבנים יעצב בהם, מי שמסיע עצמו מתלמודו לסוף הוא מצטער, שמבקש דבר ואינו מוצא , ובוקע עצים יסכן בם – כל מאן דעמל בו לסוף נהנה בו, כמש"נ ותהי לו סוכנת (מ"א א׳) .<br/>(מ"ר)
<b>מסיע אבנים וגו׳. </b>דבר אחר מסיע אבנים יעצב בהם – מסיע אבנים ממקום למקום יעצב בהם , ובוקע עצים יסכן בם, א"ר מיאשה, בשכר שתי בקיעות עצים שבקע אברהם אבינו להר המוריה זכה שיקרע הים לבניו י"ב קרעים .<br/>(שם)
<h3>פסוק י</h3>
<b>אם קהה הברזל וגו׳. </b>א"ר אמי, מאי דכתיב אם קהה הברזל והוא לא פנים קלקל וגו׳, אם ראית רקיע שקיהה כברזל מלהוריד טל ומטר, בשביל מעשה הדור שהם מקולקלין, שנאמר והוא לא פנים קלקל [ואין הקב"ה מסביר פנים בשביל קלקול מעשים], מה תקנתן – יתגברו ברחמים שנאמר וחילים יגבר, ויתרון הכשיר חכמה – כש"כ אם הוכשרו מעשיהן מעיקרא .<br/>(תענית ז' ב׳)
<b>אם קהה הברזל וגו׳. </b>אמר רבא, מאי דכתיב אם קהה הברזל והוא לא פנים קלקל וגו׳, אם ראית תלמיד שלמודו קשה עליו בברזל – בשביל רבו שאיני מסביר לו פנים שנאמר והוא לא פנים קלקל , מאי תקנתיה – ירבה עליו רעים לפייסו, שנאמר וחילים יגבר, ויתרון הכשיר חכמה – כש"כ אם משנתו סדורה לו מעיקרא .<br/>(שם ח׳ א׳)
<b>אם קהה הברזל וגו׳. </b>אמר ריש לקיש, מאי דכתיב אם קהה הברזל והוא לא פנים קלקל וגו׳, אם ראית תלמיד שלמודו קשה עליו כברזל – בשביל משנתו שאינה סדורה עליו, שנאמר והוא לא פנים קלקל  מאי תקנתיה, ירבה בישיבה, שנאמר וחילים יגבר, ויתרון הכשיר חכמה – כש"כ אם משנתו סדורה לו מעיקרא.<br/>(שם שם)
<b>אם קהה הברזל וגו׳. </b>אם נתקהה הרב על התלמיד כברזל, והוא לא פנים – שאין הרב מסביר פנים לתלמיד, קלקל – קלקול מעשים יש בתלמיד, וחילים יגבר – מה יעשה, יביא עשרה בני אדם והם מפייסין את הרב , ויתרון הכשיר חכמה – סוף שהוא מותר הכשיר חכמה .<br/>(מ"ר)
<b>אם קהה הברזל וגו׳. </b>דבר אחר אם קהה הברזל – אם נתקהה התלמיד על הרב, שנאמר (משלי כ״ז:י״ז) ברזל ברזל יחד , ואין הרב מסביר לתלמיד, קלקל – קלקול מעשים יש בתלמיד, וחילים יגבר – ילך ויביא עשרה בני אדם ויפייסו את רבו, ויתרון הכשיר חכמה – סוף הוא מותר לו כעסו ויכשיר לו את תלמודו .<br/>(מ"ר)
<b>אם קהה הברזל וגו'. </b>דבר אחר אם קהה הברזל, אם נקהה תלמודך עליך כברזל, והוא לא פנים – אינו בא לידך להסבירו בפניך  קלקל וחילים יגבר, קלקל עליך בחילך וחילים יגבר .<br/>(שם)
<b>אם קהה הברזל וגו׳. </b>א"ר ברכיה, אם נקהתה אומה שהיה כחה קשה כברזל, דכתיב (פ׳ עקב) ואתכם לקח ה׳ ויוציא אתכם מכור הברזל ממצרים , והוא לא פנים – ואין הקב"ה מסביר פנים לדור, קלקל – קלקול מעשים רעים יש בדור, מה יעשו – וחילים יגבר – יגזרו תענית והקב"ה יותר להם לעולם.<br/>(שם)
<h3>פסוק יא</h3>
<b>אם ישך הנחש וגו׳. </b>א"ר אמי, מאי דכתיב אם ישך הנחש בלא לחש ואין יתרון לבעל הלשון, אם ראית דור שהשמים משתכין כנחושת  מלהוריד טל ומטר – בשביל לוחשי לחישות שאין בדור , מאי תקנתן ילכו אצל מי שיודע ללחוש, דכתיב (איוב ל״ו:ל״ג) יגיד עליו רעו , ואין יתרון לבעל הלשון, ומי שאפשר לו ללחוש ואינו לוחש מה הנאה יש לו .<br/>(תענית ח׳ א')
<b>אם ישך הנחש וגו'. </b>אמר ר' שמואל בר נחמני, אומרים לנחש, ארי טורף ואוכל, זאב טורף ואוכל, אתה מה הנאה יש לך, אמר להם, אם ישך הנחש בלא לחש, אלמלא נאמר לי מן השמים נשוך – לא הייתי נושך , ומפני מה אתה נושך אבר אחד וכל האברים מרגישים , אמר להם, ולי אתם שואלים, אמרו לבעל הלשון שהוא אומר כאן והורג ברומי, אומר ברומי והורג בסוריא .<br/>(ירושלמי פאה פ"א ה"א)
<b>אם ישך הנחש וגו׳. </b>א"ר אבא בר כהנא, מאי דכתיב אם ישך הנחש בלא לחש – לעולם אין הנחש נושך אלא א"כ נלחש לו מלמעלה, ואין הארי טורף אלא א"כ נלחש לו מלמעלה, ואין המלכות מתגרה בבני אדם אלא א"כ נלחש לה מלמעלה .<br/>(מ"ר)
<h3>פסוק יב</h3>
<b>דברי פי חכם חן. </b>זה כורש מלך פרס שאמר (עזרא א׳:ג׳) מי בכם מכל עמו יהי אלהיו עמו ויעל , ושפתות כסיל תבלענו – שבילע דבריו וחזר בם, תחלת דברי פיהו סכלות שאמר הוא האלהים אשר בירושלים , ואחרית פיהו הוללות רעה – שחזר ובטל גזירותיו ואמר מאן דעבר פרת עבר ומאן דלא עבר לא יעבור .<br/>(שם)
<h3>פסוק יג</h3>
<b>תחלת דברי פיהו וגו'. </b>דבר אחר תחלת דברי פיהו סכלות – זה אחשורוש שנאמר (עזרא ד׳:ו׳) ובמלכות אחשורוש בתחלת מלכותו כתבו שטנה על יושבי יהודה וירושלים  ואחרית פיהו הוללות רעה – שעלה ובטל מלאכת בית המקדש .<br/>(שם)
<h3>פסוק טו</h3>
<b>עמל הכסילים תיגענו וגו'. </b>עמל הכסילים תיגענו זה תלמיד שעומד במשנתו , אשר לא ידע ללכת אל עיר – אשר לא ידע ללכת אל עיר שרבו שם שיחזיר לו תלמודו .<br/>(מ"ר)
<b>עמל הכסילים וגו'. </b>דבר אחד עמל הכסילים תיגענו – זה יפתח, אשר לא ידע ללכת אל עיר – וכי לא היה לו לילך אצל פנחס ויפר לו נדרו .<br/>(שם)
<h3>פסוק טז</h3>
<b>אי לך ארץ וגו'. </b>תניא, עד מתי יושבין בדין, א"ר ששת, עד זמן סעודה, א"ר חמא, מאי קרא, דכתיב אי לך ארץ שמלכך נער ושריך בבקר יאכלו, אשריך ארץ שמלכך בן חורים ושריך בעת יאכלו, בגבורה ולא בשתי – בגבורה של תורה ולא בשתיה של יין .<br/>(שבת י׳ א')
<b>אי לך ארץ וגו׳. </b>א"ר אלעאי, בשעה שאמר שלמה קחו לי חרב גזרו את הילד החי, התחיל בית דינו אומרים אי לך ארץ שמלכך נער, לא די האחד שמת אלא שמצוה לגזר לשני, כיון שאמר תנו לה את הילד החי והמת לא תמיתוהו ויצתה בת קול ואמרה היא אמו, התחילו אומרים אשריך ארץ שמלכך בן חורים ושריך בעת יאכלו – בעתו של עוה"ב, בגבורה ולא בשתי – בגבורתא ולא בתשישא .<br/>(מ"ר)
<b>אי לך ארץ וגו׳. </b>דבר אחר אי לך ארץ שמלכך נער – אלו מלכי ישראל, אשריך ארץ שמלכך בן חורים – אלו מלכי יהודה, ושריך בבקר יאכלו – אלו מלכי ישראל, ושריך בעת יאכלו – אלו מלכי יהודה .<br/>(שם)
<h3>פסוק יז</h3>
<b>אשריך ארץ וגו'. </b>הובא בדרשות פסוק הקודם.
<h3>פסוק יח</h3>
<b>בעצלתים וגו׳. </b>אמר רב קטינא, אין הגשמים נעצרין אלא בשביל בטול תורה, שנאמר בעצלתים ימך המקרה – בשביל עצלות שהיה בישראל שלא עסקו בתורה נעשה שונאו של הקב"ה מך , ואין מך אלא עני שנאמר ואם מך הוא מערכך, ואין מקרה אלא הקב"ה, שנאמר (תהלים ק"ד) המקרה במים עליותיו .<br/>(תענית ז׳ ב׳)
<b>בעצלתים וגו'. </b>ההוא דהוה קאמר ואזיל, האשה היא ניימא ודיקולא שפל , אמר ליה שמואל לרב יהודה, קרא כתיב בעצלתים ימך המקרה וגו' .<br/>(סנהדרין ז' א')
<b>בעצלתים וגו'. </b>בעצלתים ימך המקרה – על ידי שנתעצלו ישראל מלחנות במחלוקת בהר סיני  ימך המקרה, דכתיב (תהילים י״ח:י׳) ויט שמים וירד , ובשפלות ידים ידלף הבית – עד שנשתפלו ישראל מלחנות במחלוקת על הר סיני ידלף הבית (שופטים ה׳:ד׳) גם עבים נטפו מים .<br/>(מ"ר)
<b>בעצלתים וגו'. </b>דבר אחר בעצלתים ימך המקרה – על ידי שנתעצלו ישראל מלעשות תשובה בימי ירמיהו, ימך המקרה (ישעיה כ"ב) ויגל את מסך יהודה , ובשפלות ידים ידלף הבית – על ידי שנשתפלו ישראל מלעשות תשובה בימי ירמיהו כתיב (עמוס ו') כי הנה ה' מצוה והכה את הבית הגדול רסיסים והבית הקטן בקיעים .<br/>(שם)
<b>בעצלתים וגו'. </b>רבי כהן פתר קרא באשה, בעצלתים ימך המקרה [על שם את מקורה הערה] על ידי שהאשה מתעצלת לבדוק עצמה בעונתה נעשית דוה, כמש"נ והדוה בנדתה, ובשפלות ידים ידלף הבית, על ידי שמשתפלת מלבדוק עצמה נעשית זבה, כמש"נ ואשה כי יזוב זוב דמה וגו׳ .<br/>(שם)
<h3>פסוק יט</h3>
<b>לשחוק עושים וגו'. </b>לשחוק עושים לחם – לשחוק של עבודת כוכבים עושים לחם, ויין ישמח חיים – זו התורה, שנאמר (תהלים י"ט) פקודי ה׳ ישרים משמחי לב .<br/>(שם)
<b>והכסף יענה וגו'. </b>רבי לוי אומר, הכסף פעמים נענה ופעמים מענה, פעמים נענה כשעושים בו צדקה, פעמים מענה כשאין עושין בו צדקה הוא מקטרגו .<br/>(מ"ר)
<h3>פסוק כ</h3>
<b>גם במדעך וגו׳. </b>א"ר יהודה ב"ר סימון, אומר הקב"ה לאדם, בשביל שנתתי לך מדע יותר מן הבהמה אתה מחרף ומגדף לפני .<br/>(שם)
<b>גם במדעך וגו׳. </b>דבר אחר גם במדעך מלך אל תקלל, מלך אשר בדורך אל תקלל, ובחדרי משכבך אל תקלל עשיר, עשיר שבדורך אל תקלל , דבר אחר מלך – מלכו של עולם, ועשיר – עשירו של עולם . דבר אחר מלך שלפניך אל תקלל ובחדרי משכבך אל תקלל עשיר – גדול שבמקומך .<br/>(שם)
<b>גם במדעך וגו'. </b>דבר אחר גם במדעך מלך אל תקלל – זה משה, שנאמר ויהי בישרון מלך, ובחדרי משכבך אל תקלל עשיר – זה משה, דתניא, מפסולתן של לוחות נתעשר משה .<br/>(שם)
<b>כי עוף השמים וגו׳. </b>כי עוף השמים יוליך את הקול – זה העורב  ובעל כנפים יגיד דבר – משום אזנים לכותל  [שם)
<b>כי עוף השמים וגו׳. </b>כמו שאמר הקב"ה לדוד, לא כך היית אומר, יבשו ויבהלו מאד כל אויבי, מי היו אויביך – וכי לא שאול, הוי כי עוף השמים יוליך את הקול .<br/>(שם)
<b>יוליך את הקול. </b>רבי לוי אמר, יש קול לטובה ויש קול לרעה, לטובה דכתיב (פ׳ ואתחנן) משמע ה׳ את קול דבריכם ויאמר היטיבו כל אשר דברו, ולרעה – דכתיב (פ' דברים) וישמע ה׳ את קול דבריכם ויקצף וגו' .<br/>(מ"ר)
<b>ובעל כנפים וגו׳. </b>א"ר בון, בשעה שהאדם ישן, הגוף אומר לנשמה ונשמה לנפש והנפש למלאך והמלאך לכרוב והכרוב לבעל כנפים, והוא השרף, והשרף יוליך דבר ויגיד לפני מי שאמר והיה העולם, הדא הוא דכתיב ובעל כנפים יגיד דבר .<br/>(שם)
<h2>פרק יא</h2>
<h3>פסוק א</h3>
<b>שלח לחמך וגו׳. </b>אמר רב ביבי, אם בקשת לעשות צדקה עשה אותה עם עמלים בתורה, שאין מים האמורים באן אלא דברי תורה, שנאמר (ישעיהו נ״ה:א׳) הוי כל צמא לכו למים .<br/>(שם)
<b>שלח לחמך וגו׳. </b>רבי אלעזר ב"ר סמאי פתר קרא באברהם אבינו, אמר ליה הקב"ה אתה אמרת ואקחה פת לחם – חייך שאני פורע בזה לבניך במדבר ובישוב ולעתיד לבא, במדבר – דכתיב הנני ממטיר לכם לחם מן השמים, בישוב – דכתיב ארץ חטה ושעורה , לעתיד לבא – דכתיב (תהילים ע״ב:ט״ז) יהי פסת בר בארץ, וכן מה שאמרת ורחצו רגליכם, אני פורע לבניך במדבר – דכתיב (יחזקאל ט״ז:ט׳) וארחצך במים  ובישוב שנאמר (ישעיהו א׳:ט״ז) רחצו הזכו , ולעתיד לבא דכתיב (שם ד׳) אם רחץ ה׳ את צואת בנות ציון, וכן מה שאמרת יוקח נא מעט מים, אני פורע לבניך במדבר – שנאמר (פ' חקת) עלי באר , בישוב שנאמר ארץ נחלי מים, ולעתיד לבא דכתיב (יואל ד׳:י״ח) והיה ביום ההוא יטיפו ההרים עסיס וגו׳ וכל אפיקי יהודה ילכו מים. וכן מה שאמרת והשענו תחת העץ, אני פורע לבניך במדבר שנאמר (תהילים ק״ה:ל״ט) פרש ענן למסך , בישוב שנאמר בסכות תשבו , לעתיד לבא – דכתיב (ישעיהו ד׳:ו׳) וסוכה תהיה לצל יומם וגו׳ .<br/>(מ"ר)
<h3>פסוק ב</h3>
<b>תן חלק לשבעה וגו׳. </b>תניא, רבי יהושע אומר, תן חלק לשבעה אלו שבעה ימי פסח, וגם לשמונה – אלו שמונת ימי החג, וכשהוא אומר וגם – לרבות עצרת ורה"ש ויום הכפורים .<br/>(עירובין מ׳ ב')
<b>תן חלק לשבעה וגו׳. </b>רבי אליעזר אומר, תן חלק לשבעה אלו שבעה ימי שבת, וגם לשמונה אלו שמונת ימי מילה .<br/>(מ"ר)
<b>תן חלק לשבעה וגו׳. </b>רבי נחמיה פתר קרא בנשיאים, תן חלק לשבעה דכתיב ביום השביעי נשיא לבני אפרים, וגם לשמונה – דכתיב ביום השמיני נשיא לבני מנשה .<br/>(מ"ר)
<b>תן חלק לשבעה וגו'. </b>רבי יהודה פתר קרא במלואים, תן חלק לשבעה אלו שבעת ימי המלואים, שנאמר כי שבעת ימים ימלא את ידכם, וגם לשמונה דכתיב ויהי ביום השמיני וגו׳ .<br/>(שם)
<b>תן חלק לשבעה וגו'. </b>רבי עזריה אומר, תן חלק לשבעה זה דור שמל משה את ישראל לשבעה דורות, וגם לשמונה – זה דור שמל יהושע לשמונה דורות .<br/>(שם)
<b>תן חלק לשבעה וגו'. </b>רבי הונא אומר, תן חלק לשבעה אלו שבעת ימי נדה, וגם לשמונה – אלו שמנת ימי מילה .<br/>(שם)
<b>תן חלק לשבעה וגו'. </b>רבי לוי אמר, תן חלק לשבעה אלו שבעת ימי סוכה, וגם לשמונה – זה שמיני עצרת .<br/>(שם)
<h3>פסוק ג</h3>
<b>אם ימלאו העבים וגו'. </b>אם ימלאו העבים גשם על הארץ יריקו, אם ימלאו ת"ח תורה על ישראל יריקו , שכן נקראו ישראל ארץ, שנאמר (מלאכי ג׳:י״ב) כי תהיו אתם ארץ חפץ, אם יפול עץ בדרום ואם בצפון שם יהוא, אם הגיע זמנו של ת"ח להורות אם בדרום אם בצפון שמה ישראל מתכנסין ולומדין ממנו .<br/>(מ"ר)
<b>אם ימלאו העבים וגו׳. </b>דבר אחר אם ימלאו העבים גשם על הארץ יריקו, אם ימלאו הנביאים נבואה על ישראל יריקו, שכן נקראו ישראל ארץ, שנאמר (מלאכי ג׳:י״ב) כי תהיו אתם ארץ חפץ, אם יפול עץ בדרום ואם בצפון שם יהוא, אם הגיע זמנם של נביאים להתנבאות אם בדרום אם בצפון שמה ישראל מתכנסין ושומעין נבואתם .<br/>(שם)
<b>אם ימלאו העבים וגו'. </b>א"ר יצחק, אם ראית צרות שהן ממשמשות ובאות על הארץ – בשביל ישראל שנקראו ארץ, שנאמר (מלאכי ג׳:י״ב) כי תהיו אתם ארץ חפץ , ואם יפול עץ בדרום ואם בצפון, מקום שיפול העץ שם יהוא – אם הגיע זמנו של תלמיד חכם להסתלק מן העולם שם ישראל גומלין אתו חסד.<br/>(שם)
<b>מקום שיפול וגו׳. </b>מקום שיפול העץ שם יהוא – שם יהיו סלקא דעתך – אלא שם יהיו פירותיו .<br/>(ע"ז ל"א א׳)
<h3>פסוק ד</h3>
<b>שמר רוח וגו׳. </b>שומר רוח לא יזרע – שומר רוחן של מלכיות לא יזרע מצות ומעשים טובים, ורואה בעבים לא יקצור – מי שרואה בעבים של מלכיות לא יקצור מצות ומע"ט .<br/>(מ"ר)
<h3>פסוק ה</h3>
<b>כעצמים בבטן המלאה. </b>ז׳ דברים מכוסים מבני אדם ואחד מהם שאין אדם יודע מה בעבורה של אשה .<br/>(מ"ר)
<h3>פסוק ו</h3>
<b>בבקר זרע וגו'. </b>תניא. ר' יהושע אומר, נשא אדם אשה בילדותו ישא אשה בזקנותו , היו לו בנים בילדותו יהיו לו בנים בזקנותו, כי אינך יודע איזה יכשר הזה או זה, אם שניהם כאחד טובים .<br/>(יבמות ס"ב ב')
<b>בבקר זרע וגו'. </b>רבי עקיבא אומר, היו לו לאדם תלמידים בילדותו יהיו לו תלמידים בזקנותו שנאמר בבקר זרע זרעך ולערב אל תנח ידך .<br/>(שם שם)
<b>בבקר זרע וגו׳. </b>רבי אליעזר אומר, זרעת בבכיר – זרע באפיל, כי אינך יודע איזה יכשר, הזה או זה, שאין אתה יודע איזה מתקיים לך אם הבכיר או האפיל .<br/>(מ"ר)
<b>בבקר זרע וגו'. </b>רבי ישמעאל אומר, אם למדת תורה בנערותך למוד בזקנותך, כי אינך יודע איזה יכשר, שאין אתה יודע איזה תורה מתקיימת אם של נערותך אם של זקנותך ואם שניהם כאחד טובים .<br/>(שם)
<b>בבקר זרע וגו׳. </b>רבי יהושע אומר, אם בא עני אצלך בשחרית – תן לו, בערבית – תן לו, שאי אתה יודע איזה מהן הקב"ה כותב עליך, הזה או זה, ואם שניהם כאחד טובים .<br/>(שם)
<h3>פסוק ז</h3>
<b>ומתוק האור וגו'. </b>ומתוק האור – מתוקה אורה של תורה , וטוב לעינים לראות את השמש – אשרי למי שתלמודו מאיר לו כשמש .<br/>(שם)
<b>ומתוק האור וגו׳. </b>רבי אחא אומר, מתוקה אורה של עולם הבא, וטוב לעינים לראות את השמש – אשרי מי שיזכה לראות האור ההוא שנאמר (ישעיה ל') והיה אור הלבנה כאור החמה וגו׳ .<br/>(שם)
<h3>פסוק ח</h3>
<b>כי אם שנים וגו׳. </b>כי אם שנים הרבה יחיה האדם בכולם ישמח – ישמח בשמחת התורה , ויזכור את ימי החושך – אלו ימי הרעה , כי הרבה יהיו כל שבא הבל – תורה שאדם למד בעוה"ז הבל היא לפני תורתו של משיח .<br/>(מ"ר)
<h3>פסוק ט</h3>
<b>שמח בחור וגו'. </b>אמר רב הונא, מאי דכתיב שמח בחור בילדותך ויטיבך לבך בימי בחורותיך והלך בדרכי לבך ובמראה עיניך – עד כאן דברי יצר הרע, ודע כי על כל אלה יביאך האלהים במשפט – מכאן ואילך דברי יצר טוב, ריש לקיש אמר, עד כאן לדברי תורה, ודע כי על כל אלה יביאך האלהים במשפט – מכאן ואילך למעשים טובים .<br/>(שבת ס"ג ב')
<b>שמח בחור וגו'. </b>א"ר שמואל ב"ר יצחק, בקשו חכמים לגנוז ספר קהלת – מפני שמצאו בו דברים שהן מטין לצד מינות, משה אמר ולא תתורו אחרי לבבכם, ושלמה אמר שמח בחור בילדותך והלך בדרכי לבך, הותרה הרצועה לית דין ולית דיין, כשאמר ודע כי על כל אלה יביאך האלהים במשפט – אמרו יפה אמר שלמה .<br/>(מ"ר)
<b>שמח בחור וגו'. </b>רבי יודן אמר, שמח בחור בילדותך – בתורתך שלמדת בילדותך  ויטיבך לבך בימי בחורותיך – זו המשנה , והלך בדרכי לבך ובמראה עינך – זה התלמוד , ודע כי על כל אלה יביאך האלהים במשפט [עליו לשלם לך שכר] מצות ומעשים טובים .<br/>(שם)
<b>שמח בחור וגו'. </b>רבי פנחס אומר, שמח בחור בילדותך – מי גרם לך להבחר בזקנותך – תורה שלמדת בילדותך , ואם נבחרת בזקנותך אל תפליג עצמך בדברי תורה אלא והלך בדרכי לבך זה התלמוד שלמדת מרבך , ודע כי על כל אלה יביאך האלהים במשפט – עליו לשלם לך שכר מצוה ומעשים טובים .<br/>(מ"ר)
<h3>פסוק י</h3>
<b>והסר כעס וגו׳. </b>אמר רבא, האי צורבא מרבנן דרתח אורייתא הוא דקא מרתחא ליה, שנאמר (ירמיהו כ״ג:כ״ט) הלא כה דברי כאש נאום ה׳ , אמר רבינא, אפילו הכי מבעי ליה לאינש למילף נפשיה בניחותא, שנאמר והסר כעס מלבך וגו' .<br/>(תענית ד' א')
<b>והסר כעס וגו'. </b>א"ר שמואל בר נחמני א"ר יונתן, כל הכועס כל מיני גיהנם שולטין בו, שנאמר והסר כעס מלבך והעבר רעה מבשרך, ואין רעה אלא גיהנם, שנאמר (משלי ט״ז:ד׳) כל פעל ה׳ למענהו וגם רשע ליום רעה .<br/>(נדרים כ"ב א׳)
<b>והסר כעס וגו׳. </b>א"ר לוי, כל המתגאה הוא כועס, וכל הכועס הוא טפש .<br/>(מ"ר)
<b>הילדות והשחרות הבל. </b>א"ר יצחק, מאי דכתיב כי הילדות והשחרות הבל – דברים שעושה אותן בילדותו, משחירין פניו לעת זקנתו  [שבח קנ"ב א׳].
<b>הילדות והשחרות הבל. </b>וסמיך ליה וזכור את בוראך – אמר שלמה, הואיל והילדות והשחרות הבל, לפיכך – וזכור את בוראך בימי בחורותיך .<br/>(מ"ר)
<h2>פרק יב</h2>
<h3>פסוק א</h3>
<b>וזכר את בוראיך. </b>תמן תנינן, עקביא בן מהללאל אומר, הסתכל בשלשה דברים ואי אתה בא לידי עבירה, מאין באת – מטפה סרוחה, ולאן אתה הולך – למקום עפר רמה ותולעה, ולפני מי אתה עתיד ליתן דין וחשבון – לפני מלך מלכי המלכים הקב"ה. אמר ר' לוי. ושלשתן דרש עקביא מתוך תיבה אחת, וזכור את בוראיך, בארך, בורך, בוראך – בארך – ממקום שבאת, בורך – למקום שאתה הולך, בוראך – לפני מי שאתה עתיד ליתן דין וחשבון .<br/>(ירושלמי סוטה פ"ב ה"ב)
<b>וזכר את בוראיך וגו׳. </b>וזכור את בוראיך בימי בחורותיך – עד דחילך עלך, עד אשר לא יבאו ימי הרעה – אלו ימי היסורין, והגיעו שנים אשר תאמר אין לי בהם חפץ – אלו ימי הזקנה .<br/>(מ"ר)
<b>וזכר את בוראיך וגו'. </b>ר׳ יהושע בן לוי פתר קראי במקדש, וזכור את בוראיך בימי בחורותיך, אמר להם הנביא לישראל, זכרו את בוראכם עד שבחוריכם קיימין , עד שברית כהונה קיימת, כמש"נ (שמואל א ב׳:כ״ז) ובחור אותו מכל שבטי ישראל , עד שברית לויה קיימת כמש"נ (פ׳ שופטים) כי בו בחר ה׳ אלהיך מכל שבטיך , עד שברית ירושלים קיימת כמש"נ (מלכים א י״א:ל״ב) העיר אשר בחרתי בה, עד שמלכות בית דוד קיימת, כמש"נ (תהילים ע״ח:ע׳) ויבחר בדוד עבדו, עד שביהמ"ק קיים, כמש"נ (דברי הימים ב ז׳:ט״ז) ועתה בחרתי והקדשתי את הבית הזה, עד שאתם קיימין שנאמר (פ׳ ואתחנן) בך בחר ה' אלהיך להיות לו לעם סגולה .<br/>(מ"ר)
<b>עד אשר וגו'. </b>עד אשר לא יבאו ימי הרעה – אלו ימי הזקנה, והגיעו שנים אשר תאמר אין לי בהם חפץ – אלו ימות המשיח שאין בהם לא זכות ולא חובה .<br/>(שבת קנ"א ב')
<b>עד אשר וגו'. </b>ר' יהושע בן לוי פתר קראי במקדש, וזכור את בוראך בימי בחורותיך עד אשר לא יבאו ימי הרעה – אלו ימי הגלות, כמש"נ (עמוס ו׳:ג׳) המנדים ליום רע  והגיעו שנים וגו', שנים שזכות האבות בטלה .<br/>(מ"ר)
<h3>פסוק ב</h3>
<b>עד אשר וגו'. </b>עד אשר לא תחשך השמש והאור – זו פדחת והחוטם  והירח – זו נשמה , והככבים – אלו הלסתות , ושבו העבים אחר הגשם – זו מאור עיניו של אדם שהולך אחר הבכי .<br/>(שבת קנ"א ב')
<b>עד אשר וגו'. </b>רבי יהושע פתר קראי במקדש, וזכור את בוראך בימי בחורותיך עד אשר לא תחשך השמש – זו מלכות בית דוד, שנאמר (תהלים פ"ט) וכסאו כשמש נגדי, והאור – זו התורה שנאמר ותורה אור, והירח – אלו סנהדרין, שנאמר (שם פ"ט) כירח יכון עולם , והכוכבים – אלו תלמידי חכמים , ושבו העבים אחר הגשם, אתה מוצא כל הנבואות קשות שנתנבא עליהם ירמיה לא באו עליהם אלא לאחר חרבן הבית .<br/>(מ"ר)
<b>ושבו העבים וגו׳. </b>ושבו העבים אחר הגשם – ר׳ לוי משל בזה תרתי משלי, בא לבבות זלגו עיניו דמעות , בא להטיל מים – הגללים יוצאין ומקדמין אותו .<br/>(מ"ר)
<h3>פסוק ג</h3>
<b>ביום שיזעו וגו'. </b>ביום שיזועו שומרי הבית – אלו הצלעות , והתעותו אנשי החיל – אלו ארכבותיו , ר' חייא ב"ר נחמיה אומר אלו זרועותיו , ובטלו הטוחנות זו המסס, כי מעטו – אלו השינים , וחשכו הרואות בארובות – אלו העינים, רבי חייא ב"ר נחמיה אומר, אלו כנפי הריאה שמשם בת קול יוצאת .<br/>(שם)
<b>ביום שיזעו וגו'. </b>ר' יהושע פתר קראי במקדש, ביום שיזועו שומרי הבית – אלו משמרות בהמה ולויה, והתעותו אנשי החיל – אלו הכהנים  ובטלו הטוחנות אלו משניות נחלות, כגון משנתו של ר׳ עקיבא ושל ר' חייא ושל ר' אושעיא ושל בר קפרא , כי מעטו – זה התלמוד שבלול בהם , וחשכו הרואות בארובות – אתה מוצא כשגלו ישראל לבבל לא היה אחד יכול לסבור את תלמודו .<br/>(שם)
<h3>פסוק ד</h3>
<b>וסגרו דלתים וגו'. </b>וסגרו דלתים בשוק – אלו נקביו של אדם, בשפל קול הטחנה – בשביל קורקבן שאינו טוחן , ויקום לקול הצפור – שאפילו צפור מנערתו משנתו  וישחו כל בנות השיר – שאפילו שרים ושרות דומים עליו כשיחה .<br/>(שבת קנ"ב א׳)
<b>וסגרו דלתים וגו'. </b>רבי יהושע, בן לוי פתר קראי במקדש, וסגרו דלתים בשוק – אלו דלתות של בית אלונתן  שהיו פתוחות לרוחה, בשפל קול הטחנה – על ידי שבטלו מדברי תורה. ולמה נמשלו דברי תורה לטחנה, מה טחנה זו אינה בטלה לא ביום ולא בלילה  כך דברי תורה נאמר בהם והגית בו יומם ולילה, ויקום לקול הצפור – זה נבוכדנצר  דא"ר לוי, י"ח שנה היתה בת קול מכרזת ומצפצפת על נבוכדנצר ואומרת לו, עבדא בישא, זיל אחריב ביתא דמארך לפי שמרדו בו בניו ואין שומעין לו , וישחו כל בנות השיר – שעלה ובטל השיר מבית המקדש .<br/>(מ"ר)
<b>וישחו וגו'. </b>וישחו כל בנות השיר – אלו השפתים , רבי חייא ב"ר נחמיה אומר, אלו הכליות שהן חושבות והלב גומר .<br/>(שם)
<h3>פסוק ה</h3>
<b>גם מגבה ייראו וגו׳. </b>[מהו גם מגבוה ייראו] שאפילו גבשושית קטנה דומה עליו כהרי הרים, וחתחתים בדרך – בשעה שמהלך בדרך נעשו לו תוהים  וינאץ השקד – זו קליבוסת  ויסתבל החגב – אלו עגבות , ותפר האביונה – זו חמדה .<br/>(שבת קנ"ב א')
<b>גם מגבה ייראו וגו׳. </b>כהדין סבא כשזמנין לו לאיזה מקום הוא שואל, יש שם מעלות, יש שם מורדות, וחתחתים בדרך – מחתה של דרך נפיל עליו .<br/>(מ"ר)
<b>גם מגבה ייראו וגו׳. </b>רבי יהושע בן לוי פתר קראי במקדש, גם מגבוה ייראו וגו׳, בשעה שעלה נבוכדנצר לירושלים היה ירא מגבהו של עולם – ממלך מלכי המלכים, וחתחתים בדרך – מחתה של דרך נפיל עליו , וינאץ השקד – זו נבואתו של ירמיהו, שנאמר (ירמיה א׳) מקל שקד אני רואה , מה השקד הזה משעה שיניץ עד שהוא גומר פירותיו יעברו כ"א יום, כך כל גזירה לא היתה אלא מי"ז בתמוז עד ט׳ באב, ויסתבל החגב – זה צלמו של נבוכדנצר, שנאמר (דניאל ג׳) נבוכדנצר מלכא עבד צלם דדהב , ותפר האביונה – זו זכות אבות. כי הולך האדם אל בית עולמו – מבבל היו ולבבל חזרו , וסבבו בשק הסופדים – זו גלות יכניה .<br/>(שם)
<b>וינאץ השקד וגו'. </b>רבי לוי אמר, וינאץ השקד זה לוז של שדרה , ויסתבל החגב – אלו קרסוליו  ותפר האביונה – זו התאוה המטלת שלום בין איש לאשתו שהיא בטלה .<br/>(שם)
<b>אל בית עלמו. </b>א"ר יצחק, מלמד שכל צדיק יצדיק נותנין לו מדור לפי כבודו, משל למלך בשר ודם שנכנס הוא ועבדיו לעיר, כשהן נכנסין כולן בשער אחד נכנסין, וכשהן לנין כל אחד ואחד נותנין לו מדור לפי כבודו .<br/>(שבת קנ"ב א׳)
<b>וסבבו בשוק הסופדים. </b>בני גלילא אמרי, עשה דברים לפני מיטתך, בני יהודה אמרי עשה דברים לאחר מיטתך, ולא פליגי, מר כי אתרי' ומר כי אתרי׳ .<br/>(שם קנ"ג א')
<b>וסבבו בשוק הסופדים </b>[יש אומרים] אלו התולעים .<br/>(מ"ר)
<h3>פסוק ו</h3>
<b>עד אשר וגו'. </b>עד אשר לא ירתק חבל הכסף – זה חוט של שדרה , ותרץ גלת הזהב – זו גלגלת , רבי חייא ב"ר נחמיה אמר זו גרגרת שהיא מגלה את הזהב ומריצה את הכסף , ותשבר כד על המבוע – זו כריסו של אדם, שלאחר שלשה ימים למיתתו של אדם כרסו נבקעת ומוסרת לפה ואומרת לו, הא לך מה שגזלת וחמסת ונתת בי, ונרץ הגלגל אל הבור, יש אומרים כאלין גלגלין דצפורי, ויש אומרים כאילין רגבייה דטבריה, כמש"נ (איוב ב"א) מתקו לו רגבי נחל .<br/>(שם)
<b>עד אשר וגו'. </b>רבי יהושע בן לוי פתר קראי במקדש, עד אשר לא ירתק חבל הכסף – זו שלשלת יוחסין  ותרץ גלת הזהב – אלו דברי תורה, כמש"נ הנחמדים מזהב, ותשבר כד על המבוע – יש אומרים כדו של ברוך על מבועו של ירמיהו, וחד אמר כדו של ירמיהו על מבועו של ברוך , ונרוץ הגלגל אל הבור – מבבל היו כמש"נ ויאמר ה' אל אברם לך לך מארצך  ולבבל חזרו כמש"נ (עזרא ה׳:י״ב) ועמא הגלי לבבל.<br/>(שם)
<h3>פסוק ז</h3>
<b>וישב העפר וגו׳. </b>א"ר אבהו, כל שאומרים בפני המת יודע עד שיסתם הגולל, דכתיב וישוב העפר על הארץ כשהיה .<br/>(שבת קנ"ב ב')
<b>וישב העפר וגו׳. </b>כתיב הכא וישב העפר על הארץ כשהיה וכתיב התם (משלי י"ד) ורקב עצמות קנאה, מלמד שכל מי שיש לו קנאה בלבו עצמותיו מרקיבים, וכל מי שאין קנאה בלבו אין עצמותיו מרקיבים .<br/>(שם שם)
<b>וישב העפר וגו'. </b>וישוב העפר על הארץ כשהיה והרוח תשוב אל האלהים אשר נתנה – אימתי והרוח תשוב אל האלהים – לכשישוב העפר על הארץ כשהיה ואם לאו (ש"א כ"ה) ואת נפש אויבך יקלענה בכף הקלע .<br/>(מ"ר)
<b>והרוח תשוב וגו'. </b>ת"ר, והרוח תשוב אל האלהים אשר נתנה, תנה לו כמו שנתנה לך בטהרה אף אתה תן אותה לו בטהרה .<br/>(שבת קנ"ב ב׳)
<b>והרוח תשוב וגו׳. </b>רבי יהושע בן לוי פתר קראי במקדש, והרוח תשוב אל האלהים – זו רוח הקודש , אתה מוצא כיון שראה שלמה ירושלים חרבה וביהמ"ק נשרף וישראל גולים ורוח הקודש מסתלקת – התחיל עליהם בהבל הבלים .<br/>(מ"ר)
<h3>פסוק ח</h3>
<b>הכל הבל. </b>מהו הכל הבל, תני, החזיק עשיר בדבר טוב, תחלתו רעב הוא לו וכשמתישן בו עשאו למרמס, ולו תאוה ולעני תאוה, ושניהם שוין לקבר, הכל הבל .<br/>(שם)
<h3>פסוק ט</h3>
<b>עוד למד דעת וגו׳. </b>דרש רבא, מאי דכתיב ויותר שהיה קהלת חכם עוד למד דעת את העם – דאגמריה בסימני טעם ואסברה במאי דדמי ליה .<br/>(עירובין כ"א ב׳)
<b>ואזן וחקר וגו׳. </b>אמר עולא א"ר אלעזר, בתחלה היתה תורה דומה לכפיפה שאין לה אזנים, עד שבא שלמה ועשה לה אזנים שנאמר ואזן וחקר .<br/>(שם שם)
<b>ואזן וחקר וגו׳. </b>אמר רב יהודה, רמז לאיסור שניות מן התורה, דכתיב ואזן וחקר תקן משלים הרבה .<br/>(יבמות כ"א א׳)
<h3>פסוק י</h3>
<b>בקש קהלת וגו'. </b>בקש קהלת להיות כמשה, יצתה בת קול ואמרה לו, וכתוב יושר דברי אמת – ולא קם נביא עוד בישראל כמשה .<br/>(ר"ה כ"א ב׳)
<b>בקש קהלת וגו׳. </b>בקש קהלת לדון דינים שבלב שלא בעדים ושלא בהתראה , יצתה בת קול ואמרה לו וכתוב יושר דברי אמת – על פי שנים עדים יקום דבר .<br/>(שם שם)
<b>בקש קהלת וגו'. </b>בקש קהלת למצוא דברי חפץ – בקש לעמוד על מתן שכרן של מצות ושל תורה , אמר ליה הקב"ה, וכתוב יושר דברי אמת, כבר כתבתי על ספר הישר (תהילים ל״א:כ׳) מה רב טובך אשר צפנת ליראיך (ישעיהו ס״ד:ג׳) עין לא ראתה אלהים זולתך .<br/>(מ"ר)
<b>בקש קהלת וגו'. </b>בקש קהלת למצוא דברי חפץ – בקש לעמוד על הקץ  אמר ליה הקב"ה, וכתוב יושר דברי אמת – כבר כתבתיהו על ספר הישר (ישעיהו ס״ג:ד׳) כי יום נקם בלבי וגו׳ .<br/>(שם)
<h3>פסוק יא</h3>
<b>דברי חכמים וגו׳. </b>דרש רבי אלעזר בן עזריה, דברי חכמים כדרבונות וכמסמרות נטועים בעלי אסופות נתנו מרועה אחד, למה נמשלו דברי תורה לדרבון, לומר לך, מה דרבן זה מכוין את הפרה לתלמיה להוציא חיים לעולם אף דברי תורה מכוונין את לומדיהן מדרכי מיתה לדרכי חיים. אי מה דרבן זה מטלטל אף דברי תורה מטלטלין ת"ל מסמרות . אי מה מסמר זה חסר ולא יתר  אף ד"ת חסרין ולא יתרין ת"ל נטועים, מה נטיעה זו פרה ורבה אף ד"ת פרין ורבין .<br/>(חגיגה ג' ב׳)
<b>דברי חכמים כדרבנות. </b>מהו כדרבונות – ככדור של בנות, מה כדור זה מתגלגל מיד ליד ואינו נופל לארץ, כך (יהושע כ"א) לא נפל דבר אחד וגו׳ , ומה כדור זה מקלעין בו בידים ואינו נופל, כך משה קבל תורה מסיני ומסרה ליהושע ויהושע לזקנים וזקנים לנביאים ונביאים לאנשי כנסת הגדולה .<br/>(מ"ר)
<b>וכמשמרות נטועים. </b>לא יצא האיש בסנדל המסומר בשבת, וכמה מסמרין יהיו בו – עשרים וארבעה, דכתיב וכמשמרות נטועים, מה משמרות כ"ד אף מסמרים כ"ד .<br/>(ירושלמי שבת פ"ו ה"ב)
<b>וכמשמרות נטועים. </b>וכי לא היה טוב לומר כאילנות נטועים, ומה ת"ל כמשמרות – ללמד שיש בהם שבח של מטע ושבח של כדורות של ברזל .<br/>(מ"ר)
<b>וכמשמרות נטועים. </b>דבר אחר כמשמרות נטועים – מה המסמר הזה אע"פ שאתה מעבירו ממקומו רשומו ניכר, כך כל מי שעונותיו גורמים שהחכמים פושטים בו יד  אע"פ שהוא חוזר בו רשומו ניכר .<br/>(שם)
<b>וכמשמרות נטועים. </b>מה המסמר הזה כשנטוע בדלת מקיים הדפין, כך כשהצדיקים גוזרים הקב"ה מקיים דבריהם .<br/>(מ"ר פ׳ נשא פי"ד)
<b>וכמשמרות נטועים. </b>דבר אחר כמשמרות נטועים – כל ימיו של ר׳ אליעזר היו העם נוהגין כר, יהושע, ואחר שמת ר' אליעזר חזרו העם לנהוג כמותו .<br/>(מ"ר)
<b>וכמשמרות נטועים. </b>כתיב כמשמרות וקרינן כמסמרות, לומר לך, מה משמרות כהונה כ"ד אף ספרי תורה כ"ד  [פסיקתא רבתי פ"ג].
<b>בעלי אספות וגו׳. </b>דרש רבי אלעזר בן עזריה, בעלי אסופות נתנו מרועה אחד, בעלי אסופות אלו תלמידי חכמים שיושבין אסופות אסופות ועוסקין בתורה, הללו מטמאין והללו מטהרין, הללו אוסרין והללו מתירין, הללו פוסלין והללו מכשירין, שמא יאמר אדם, מעכשיו האיך אני לומד תורה, ת"ל כולם נתנו מרועה אחד, אל אחד נתנן, פרנס אחד אמרן, מפי אדון כל המעשים ברוך הוא, שנאמר (פ׳ יתרו) וידבר אלהים את כל הדברים האלה .<br/>(חגיגה ג' ב׳)
<b>בעלי אספות וגו׳. </b>אימתי דברי תורה נאמרין כתקונם – בשעה שנשמעין באסופות  ומניין אתה אומר שאם שמע אדם דבר תורה מפי קטן שבישראל שיהא עליו כשומע מפי משה רבינו ת"ל נתנו מרועה אחד – זה משה, ולא מפי משה אלא כמו מפי הקב"ה, שנאמר מרועה אחד, אין רועה אלא הקב"ה, שנאמר (תהילים פ׳:ב׳) רועה ישראל האזינה, ואין אחד אלא הקב"ה שנאמר ה׳ אחד .<br/>(מ"ר)
<b>בעלי אספות וגו׳. </b>מהו בעלי אסופות, אימתי דברי תורה נטועים באדם בזמן שבעליהם נאספין מהם, כל זמן שרבו קיים הוא שואלו, מת רבו הוא יגע יום ולילה לקיים תלמודו .<br/>(מ"ר נשא פ׳ י"ד)
<h3>פסוק יב</h3>
<b>ויתר מהמה וגו׳. </b>דרש רבא, מאי דכתיב ויותר מהמה בני הזהר עשות ספרים הרבה אין קץ, בני הזהר בדברי סופרים יותר מבדברי תורה, שדברי תורה יש בהם עשה ול"ת, ודברי סופרים כל העובר על ד"ס חייב מיתה , שמא תאמר אם יש בהם ממש מפני מה לא נכתבו – עשות ספרים הרבה אין קץ, ולהג הרבה יגיעת בשר – כל ההוגה בהן טועם טעם בשר .<br/>(עירובין כ"א ב׳)
<b>ויתר מהמה וגו׳. </b>אל תקרא מהמה אלא מהומה, שכל המכניס בתוך ביתו יותר מכ"ד ספרים, כגון ספר בן סירא וספר בן תגלא , מהומה הוא מכניס בביתו , ולהג הרבה יגיעת בשר – להגות נתנו ולא ליגיעת בשר נתנו .<br/>(מ"ר)
<h3>פסוק יג</h3>
<b>סוף דבר וגו׳. </b>סוף דבר הכל נשמע – סוף דבורו של אדם הכל משמיעין את מעשיו, כשר היה פלוני ירא שמים היה פלוניי .<br/>(שם)
<b>הכל נשמע וגו׳. </b>אמר רב הונא, כל אדם שיש בו יראת שמים דבריו נשמעין, שנאמר סוף דבר הכל נשמע את האלהים ירא וגו׳ .<br/>(ברכות ו׳ ב׳)
<b>את האלהים ירא. </b>שאלוהו לשלמה סופא דכולא מה, אמר להו, סוף דבר את האלהים ירא .<br/>(מ"ר)
<b>את האלהים ירא. </b>א"ר ירמיה, גדולה היא היראה, שכן לא חתם שלמה את דבריו אלא ביראה, סוף דבר את האלהים ירא, וכן במשלי הוא אומר (ל"א) שקר החן והבל היופי אשה יראת ה׳ היא תתהלל .<br/>(שם פרשה ג׳ פסוק י"ד)
<b>כי זה כל האדם. </b>מאי כי זה כל האדם, ר׳ אלעזר אומר, כל העולם כולו לא נברא אלא בשביל זה, ור' אבא בר כהנא אמר, שקול זה כנגד כל העולם כולו, שמעון בן עזאי ואמרי לה שמעון בן זוטא אומר, כל העולם לא נברא אלא לצוות לזה .<br/>(שבת ל׳ ב׳)
<h3>פסוק יד</h3>
<b>יבא במשפט וגו׳. </b>רבי יוחנן כי הוי מטי להאי קרא הוי בכי, כי את כל מעשה האלהים יביא במשפט על כל נעלם, אמר, עבד שרבו שוקל לו שגגות כזדונות מה תקנה יש לו .<br/>(חגיגה ה׳ א')
<b>על כל נעלם. </b>מאי על כל נעלם, רב אמר, זה ההורג כינה בפני חבירו והוא נמאס בה, ושמואל אמר זה הרק בפני חבירו והוא נמאס .<br/>(שם שם)
<b>אם טוב וגו׳. </b>מאי אם טוב ואם רע , דבי ר׳ ינאי אמרי, זה הנותן צדקה לעני בפרהסיא , דבי ר׳ שילא אמרי, זה הנותן צדקה לאשה בסתר דקא מייתי לה לידי חשדא, ורבא אמר, זה המשגר לאשתו בשר שאינו מחותך בערבי שבתות .<br/>(שם שם)
