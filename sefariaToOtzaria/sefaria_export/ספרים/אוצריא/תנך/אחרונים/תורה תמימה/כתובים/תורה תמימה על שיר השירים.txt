<h1>תורה תמימה על שיר השירים</h1>
הרב ברוך הלוי אפשטיין
<h2>פרק א</h2>
<h3>פסוק א</h3>
<b>שיר השירים. </b>תני, אמר ר' עקיבא, אין כל העולם כדאי כיום שנתן בו שיר השירים לישראל, לפי שכל הכתובים קודש ושיר השירים קודש קדשים  [ידים פ"ג מ"ה].
<b>שיר השירים. </b>ת"ר, הקורא פסוק של שיר השירים ועושה אותו כמין זמר מביא רעה לעולם, מפני שהתורה חוגרת שק ועומדת לפני הקב"ה ואומרת לפניו, רבש"ע, עשאוני בניך ככנור שמנגנים בו לצים <sup style="color: gray;">ב</sup>.<br/>(סנהדרין ק"א א')
<b>שיר השירים. </b>מהו שיר השירים – המשובח שבשירים, המעולה שבשירים, המסולסל שבשירים <sup style="color: gray;">ג</sup>, מאי טעמא, לפי שבכל השירים או הקב"ה מקלס לישראל או ישראל מקלסין אותו, בשירת משה הוא אומר זה אלי ואנוהו ובשירה אחרת הוא מקלס להם, ירכיבהו על במתי ארץ (פ' האזינו), ברם הכא הוא מקלס לישראל, הנך יפה רעיתי (א' ט"ו), וישראל מקלסין לו – הנך יפה דודי אף נעים (א' ט"ז) .<br/>(מ"ר)
<b>שיר השירים. </b>שיר חד, השירים תרי, מלמד ששלשה שירים אמר שלמה <sup style="color: gray;">ה</sup>.<br/>(שם)
<b>שיר השירים וגו'. </b>אמר ליה הקב"ה לשלמה, לפי שדרשת וחקרת אחר דברי תורה, לפיכך אין אני מקפח שכרך ואני משרה עליך רוח הקודש, מיד כתב ספריו משלי קהלת ושיר השירים .<br/>(שם)
<b>שיר השירים וגו'. </b>א"ר יודן, מנין אתה אומר שכל מי שאומר דברי תורה ברבים זוכה שתשרה רוח הקודש עליו – משלמה, שעל ידי שאמר דברי תורה ברבים זכה ששרתה עליו רוח הקודש ואמר שלשה ספרים, משלי קהלת ושיר השירים <sup style="color: gray;">ז</sup>.<br/>(שם)
<b>אשר לשלמה. </b>כל שלמה האמור בשיר השירים קודש – שיר למי שהשלום שלו, חוץ מזה (ח' י"ב) האלף לך שלמה – לדידיה, ומאתים לנוטרים את פריו – רבנן .<br/>(שבועות ל"ה ב')
<b>אשר לשלמה. </b>כשם שאמר דוד שירים שנאמר (שמואל ב כ״ב:א׳) וידבר דוד את דברי השירה הזאת כך אמר שלמה שירים, שנאמר שיר השירים אשר לשלמה <sup style="color: gray;">ט</sup>.<br/>(מ"ר)
<b>אשר לשלמה. </b>שלשה ספרים כתב שלמה, משלי קהלת ושה"ש, ואיזה מהם כתב תחלה, א"ר יונתן, שה"ש תחלה, שכן דרך הארץ, כשאדם נער אומר דברי זמר, הגדיל אומר דברי משלים, הזקין איטר דברי הבלים .<br/>(מ"ר)
<h3>פסוק ב</h3>
<b>ישקני. </b>אמר ר' אילא, יש דברים שמשיקין עליהם את הפה כמו שנאמר ישקני מנשיקות פיהו .<br/>(ירושלמי ע"ז פ"ב ה"ז)
<b>ישקני. </b>מהו ישקני – יזיינני, יטהרני, ידבקני, ישקני. יזיינני – כמש"נ (ד"ה א' י"ב) נושקי קשת, ונמשלו דברי תורה לזיין שמתקיים לבעליו בשעת מלחמה כך ד"ת מתקיימין למי שעמל בהן כל צרכן , יטהרני – כמש"נ (ישעיהו ל״ג:ד׳) כמשק גבים, כאדם שמשיק שני גבין זה על זה , ידבקני, כמש"נ (יחזקאל ג׳:י״ג) וקול כנפי החיות משיקות אשה אל אחותה. ישקני – יוציא לי קול נשיקות מתוך פיהו.<br/>(מ"ר)
<b>ישקני וגו'. </b>תניא, בשעה שלמד משה תורה לישראל, אמרו ישראל, מה משה בשר ודם עובר אף תלמידו עובר ולואי יגלה לנו הקב"ה פעם שנית ולואי ישקני מנשיקות פיהו .<br/>(שם)
<b>ישקני וגו'. </b>תניא, א"ר עזריה, מנין אתה אומר כשם שנפשו של משה ושל אהרן ושל מרים יצאו בנשיקה  כך נשמת כל הצדיקים יוצאת בנשיקה ת"ל ישקני מנשיקות פיהו, אם עסקת בדברי תורה ששפתיך מנושקות סוף שהכל מנשקין לך על פיך .<br/>(מ"ר)
<b>מנשיקות פיהו. </b>תניא, רבי יהושע בן לוי אומר, כל עשרת הדברות מפי משה שמעו ישראל, לבד מן אנכי ולא יהיה לך אלהים אחרים מפי הקב"ה שמעו , הדא הוא דכתיב ישקני מנשיקות פיהו, מנשיקות ולא כל הנשיקות .<br/>(שם)
<b>כי טובים דדיך. </b>תניא, דברי תורה דומין זה לזה, דודין זה לזה, קרובים זה לזה, כמש"נ (פ' בהר) או דודו או בן דודו יגאלנו .<br/>(שם)
<b>כי טובים דדיך וגו'. </b>אמר ליה ר' יהושע לר' ישמעאל, ישמעאל אחי, האיך אתה קורא, כי טובים דודיך מיין או כי טובים דּוֹדַיִךְ, אמר ליה, כי טובים דּוֹדַיִךְ, אמר ליה, אין הדבר כן, שהרי חבירו מלמד עליו – לריח שמניך טובים .<br/>(ע"ז כ"ט ב')
<b>טובים דדיך מיין. </b>כי אתא רב דימי אמר, אמרה כנסת ישראל לפני הקב"ה, רבש"ע, עריבים עלי דברי דודיך יותר מיינה של תורה .<br/>(ע"ז ל"ה א')
<b>טובים דדיך מיין. </b>אמר רבי יודא בן פזי, חביבים דברי סופרים מדברי תורה, שהרי ר' טרפון אלו לא קרא ק"ש כלל לא היה עובר אלא בעשה, ועל ידי שעבר על דברי בית הלל נתחייב מיתה על שם (קהלת י׳:ח׳) ופורץ גדר ישכנו נחש, הדא הוא דכתיב כי טובים דודיך מיין .<br/>(ירושלמי סנהדרין פי"א ה"ד)
<b>טובים דדיך מיין. </b>חברייא בשם ר' יוחנן אמרי, חביבין דברי סופרים מדברי תורה, שכן האומר אין תפלין לעבור על דברי תורה פטור , חמש טוטפות להוסיף על דברי סופרים חייב , הדא הוא דכתיב כי טובים דודיך מיין .<br/>(ירושלמי ע"ז פ"ב ה"ז)
<b>טובים דדיך מיין. </b>נמשלו דברי תורה ליין, מה יין משמח את הלב, כמש"כ (תהילים ק״ד:ט״ו) ויין ישמח לבב אנוש, כך דברי תורה משמחין את הלב, שנאמר (שם י"ט) פקודי ה' ישרים משמחי לב .<br/>(מ"ר)
<b>טובים דדיך מיין. </b>דודיך אלו האבות , מיין אלו הנשיאים , דבר אחר, דודיך אלו הקרבנות, מיין אלו הנסכים .<br/>(שם)
<b>טובים דדיך מיין. </b>דודיך אלו ישראל, מיין – מיין עשרה – י' עשרה, נ' חמשים, הרי שבעים, אלו שבעים אומות , ללמדך שחביבין ישראל לפני הקב"ה יותר מכל האומות .<br/>(מ"ר)
<h3>פסוק ג</h3>
<b>לריח שמניך טובים. </b>דרש רב נחמן ברי' דרב חסדא, מאי דכתיב לריח שמניך טובים וגו', למה ת"ח דומה לצלוחית של פלייטון, מגולה ריחה נודף, מכוסה אין ריחה נודף , ולא עוד אלא דברים שמכוסים ממנו מתגלין לו, שנאמר על כן עלמות אהבוך, קרי ביה עלומות ולא עוד אלא שמלאך המות אהבו, שנאמר עלמות אהבוך קרי ביה על מות , ולא עוד אלא שנוחל שני עולמות, עוה"ז ועוה"ב שנאמר עלמות קרי ביה עולמות.<br/>(ע"ז ל"ה ב')
<b>לריח שמניך טובים. </b>רבי ינאי בריה דרבי שמעון אומר, כל השירים שאמרו לפניך האבות ריחות היו, אבל אנו שמן תורק שמך, כאדם המריק מכלי לכלי חבירו , כל המצות שעשו לפניך האבות ריחות היו, אבל אנו שמן תורק שמך, רמ"ח מצות עשה ושס"ה מצות לא תעשה .<br/>(מ"ר)
<b>לריח שמניך טובים. </b>[מהו שמניך], רבי תנחום ב"ר חייא אומר שני שמנים הן, שמן כהונה ושמן מלכות, ורבנן אמרי שתי תורות הן, תורה שבכתב ותורה שבעל פה .<br/>(שם)
<b>לריח שמניך טובים. </b>רבי יוחנן פתר קרא באברהם אבינו, אמר ליה הקב"ה לאברהם, אברהם, הרבה מצות ומעשים טובים יש לך, טלטל עצמך בעולם ושמך מתגדל בעולמי, הדא הוא דכתיב (פ' לך) לך לך מארצך וממולדתך והדר ואעשך לגוי גדול ,
<b>על כן עלמות אהבוך. </b>אמר ליה הקב"ה, הא לך עולמות הרבה, הדא הוא דכתיב (שם) ואת הנפש אשר עשו בחרן, ומהו זה ־־ אלו הגרים שגיירו .<br/>(שם)
<b>שמן תורק שמך. </b>א"ר יודן, שמן תורק שמך, שמך מתגדל על כל מי שהוא עוסק בשמנה של תורה, הדא הוא דכתיב (ישעיה ט') וחובל עול מפני שמן – חובל עולו של סנחריב מפני חזקיהו וסיעתו שהיו עוסקין בשמנה של תורה .<br/>(מ"ר)
<b>שמן תורק שמך. </b>נמשלו דברי תורה לשמן, מה שמן תחלתו מר  וסופו מתוק, כך ד"ת (איוב ח׳:ז׳) והיה ראשיתך מצער ואחריתך ישגא מאד , ומה שמן כוס מלא אינו מזרזיף כשאר כל המשקין כך ד"ת אין מזרזפין בדברי לצנות , ומה שמן כוס מלא ממנו שנפל לתוכה טיפה של מים יוצאת כנגדו טיפה של שמן  כך אם נכנס דברי תורה ללב יוצא כנגדו דבר של לצנות, נכנס דבר של לצנות יוצא כנגדו דבר תורה.<br/>(שם)
<b>שמן תורק שמך. </b>נמשלו ישראל לשמן, מה שמן אין משתבח אלא ע"י כתישה כך ישראל אין עושין תשובה אלא ע"י יסורין  ומה שמן אין מתערב בשאר משקין כך ישראל אין מתערבין באוה"ע, שנאמר (פ' ואתחנן) ולא תתחתן בם, ומה שמן מביא אורה לעולם כך ישראל מביאין אורה לעולם, שנאמר (ישעיהו ס׳:ג׳) והלכו גוים לאורך, ומה שמן עליון על כל המשקין כך ישראל עליונים על כל האומות, שנאמר (פ' תבא) ונתנך ה' אלהיך עליון, ומה שמן אין לו בת קול  כך ישראל אין להם בת קול בעוה"ז , אבל לעוה"ב כתיב (ישעיהו נ״ב:ח׳) קול צופיך נשאו קול .<br/>(שם)
<b>על כן וגו'. </b>מהו על כן – על שנתת לנו ביזת מצרים וביזת הים וביזת סיחן ועוג וביזת ל"א מלכים אנו אוהבים אותך .<br/>(שם)
<b>עלמות אהבוך. </b>על שהעלמת מהם יום המיתה ויום הנחמה אהבוך. דבר אחר, על שהעלמת מהם מתן שכרם של צדיקים .<br/>(שם)
<b>עלמות אהבוך. </b>אלו בעלי תשובה. דבר אחר, אלו הגרים, הדא הוא דכתיב (חבקוק ג׳:ב׳) ה' שמעתי שמעך יראתי ה' פעלך בקרב שנים .<br/>(שם)
<b>עלמות אהבוך. </b>זו כת השלישית, שנאמר (זכריה י״ג:ט׳) והבאתי את השלישית באש וצרפתים .<br/>(מ"ר)
<b>עלמות אהבוך. </b>זה דורו של שמד, שנאמר (תהילים מ״ד:כ״ג) כי עליך הורגנו כל היום נחשבנו כצאן טבחה .<br/>(שם)
<b>עלמות אהבוך. </b>אלו ישראל, שנאמר (פ' עקב) כי מאהבת ה' אתכם ומשמרו את השבועה וגו' .<br/>(שם)
<b>עלמות אהבוך. </b>אהבוך בעלמות ובזריזות .<br/>(שם)
<h3>פסוק ד</h3>
<b>משכני וגו'. </b>מהו משכני אחריך נרוצה – אמרה כנסת ישראל לפני הקב"ה, על שסלקת שכינתך מתוכנו אחריך נרוצה, שכן כל צרות שבאו עליהן במעשה העגל לא התאבלו, כיון שאמר להם משה (פ' תשא) כי לא אעלה בקרבך, מיד ויתאבלו .<br/>(שם)
<b>משכני וגו'. </b>ר' יודן ור' עזריה, ר' יודן אמר, אמרה כנסת ישראל לפני הקב"ה, רבש"ע, על שנהגת עם שכנותי במדת הדין ועמי במדת רחמים אחריך נרוצה, ור' עזריה אומר, אמרה, ממה שנתת לי ביזת מצרים וסיחן ועוג ול"א מלכים אחריך נרוצה .<br/>(שם)
<b>משכני וגו'. </b>אמרה כנסת ישראל לפני הקב"ה, רבש"ע, ממה שגרית בי שכני הרעים אחריך נרוצה, משל למלך שכעס על מטרונה וגירה בה שכניה הרעים והתחילה לצעוק אדוני המלך הושיעני נא, כך ישראל, הדא הוא דכתיב (שופטים י׳:י״ב) וצידונים ועמלק ומעון לחצו אתכם ותצעקו אלי ואושיעה אתכם מידם .<br/>(שם)
<b>משכני וגו', </b>[אל תקרא משכני אלא מסכינני או ממסכיני], אמרה כנס"י לפני הקב"ה, מסכינני [או ממסכיני] אחריך נרוצה, כהא דאמר ר' אחא, כשצריך יהודאה לחרובא עביד תשובה, וכהא דא"ר עקיבא, יאי מסכנותא לברתא דיעקב כערקא סומקא בקדלא דסוסיא חיורא .<br/>(שם)
<b>משכני וגו'. </b>[אל תקרא משכני אלא משכינני], אסרה כנסת ישראל לפני הקב"ה, ממשכון גדול שנטלת ממני אחריך נרוצה, דא"ר יוחנן, מאי דכתיב (נחמיה א׳:ז׳) חבל חבלנו לך, זה חרבן ראשון וחרבן שני שלא נתמשכנו אלא על ידינו .<br/>(מ"ר)
<b>משכני וגו'. </b>משכני, אם למקרא – למקרא, אם למשנה – למשנה, אם לתלמוד – לתלמוד, אם לתוספתא – לתוספתא, ואם לאגדתא – לאגדתא .<br/>(שם)
<b>הביאני המלך חדריו. </b>על מי נאמר זה, על ר' עקיבא שנכנס לפרדס בשלום ויצא בשלום .<br/>(שם)
<b>הביאני המלך חדריו. </b>וכי מניין יבא אליהוא בן ברכאל הבוזי ויגלה לישראל [חדרי רוחות ומטרות] ויחזקאל הנביא חדרי מרכבה אלא הה"ד הביאני המלך חדריו .<br/>(שם)
<b>נגילה ונשמחה בך. </b>הרי אלו שנים מעשרה לשונות של שמחה שנקראו ישראל, גילה, שישה, שמחה, רינה, פצחה, צהלה, עלצה, עליזה, חדוה, תרועה , ויש מוציאין תרועה ומעיילין דיצה .<br/>(שם)
<b>נגילה ונשמחה בך. </b>אומרים ישראל לפני הקב"ה, רבש"ע, אין לנו חפץ בעולם טוב ממך, הדא הוא, נגילה ונשמחה בך .<br/>(שם)
<b>נגילה ונשמחה בך. </b>רבי אבין פתח, (תהילים קי״ח:כ״ד-כ״ה) זה היום עשה ה' נגילה ונשמחה בו, אין אנו יודעין במה לשמוח אם ביום או בהקב"ה, בא שלמה ופירש נגילה ונשמחה בך, בך בישועתך, בך בתורתך, בך ביראתך .<br/>(שם)
<b>נגילה ונשמחה בך. </b>א"ר יצחק, בך – בכ"ב אותיות שכתבת לנו בתורה .<br/>(מ"ר)
<b>נזכירה דודיך מיין. </b>מהו מיין – מיינה של תורה, כגון הלכות פסח בפסח, הלכות עצרת בעצרת, הלכות חג בחג .<br/>(שם)
<b>נזכירה דודיך מיין. </b>דבר אחר מיין – מיין של אבות, מי פעל לפניך כאברהם, מי פעל לפניך כיצחק, מי פעל לפניך כיעקב .<br/>(שם)
<b>מישרים אהבוך. </b>אמר משה לפני הקב"ה, רבש"ע, הודיעני הלכה , אמר ליה, אחרי רבים להטות [וכל כך למה  ], כדי שתהא התורה נדרשת מ"ט פנים טמא ומ"ט פנים טהור, ואומר מישרים אהבוך .<br/>(ירושלמי סנהדרין פ"ד ה"ב)
<b>מישרים אהבוך. </b>מה ישרים רחומיך ומה תקיפין רחומיך .<br/>(מ"ר)
<b>מישרים אהבוך. </b>א"ר חנין, כתיב (ס"פ וירא) כי יען אשר עשית את הדבר הזה, והא נסיון עשירי היה זה ואתה קורא אותו דבר  אלא אלו לא קבל עליו הדבר הזה היה מפסיד ומאבד כל הנסיונות הראשונים, הדא – מישרים אהבוך .<br/>(שם)
<h3>פסוק ה</h3>
<b>שחורה אני ונאוה. </b>שחורה אני במעשי ונאוה במעשה אבותי .<br/>(שם)
<b>שחורה אני ונאוה. </b>אמרה כנסת ישראל, שחורה אני בפני עצמי ונאוה בפני קוני, דכתיב (עמוס ט') הלא כבני כושיים אתם לי בני ישראל – כבני כושיים אתם בפניכם, אבל לי אתם כבני ישראל נאום ה' .<br/>(מ"ר)
<b>שחורה אני ונאוה. </b>שחורה אני במצרים שנאמר (יחזקאל כ') וימרו בי, ונאוה אני במצרים – בדם פסח ובדם מילה. שחורה אני בים שנאמר (תהלים ק"ו) וימרו על ים, ונאוה אני בים שנאמר זה אלי ואנוהו. שחורה אני במרה שנאמר וילנו העם, ונאוה אני במרה שנאמר ויורהו ה' עץ וישלך אל המים . שחורה אני ברפידים שנאמר ויקרא שם המקום מסה ומריבה, ונאוה אני ברפידים שנאמר ויבן משה מזבח ויקרא שמו ה' נסי . שחורה אני בחורב שנאמר (תהלים ק"ו) יעשו עגל בחורב, ונאוה אני בחורב, שנאמר כל אשר דבר ה' נעשה ונשמע. שחורה אני במדבר שנאמר (שם ע"ח) כמה ימרוהו במדבר, ונאוה אני במדבר – בהקמת המשכן. שחורה אני במרגלים, ונאוה אני ביהושע וכלב. שחורה אני בשטים שנאמר וישב ישראל בשטים ויחל העם העם לזנות וגו', ונאוה אני בשטים שנאמר (שם ק"ו) ויעמוד פנחס ויפלל ותעצר המגפה.<br/>(שם)
<b>שחורה אני ונאוה. </b>שחורה אני בעכן שנאמר (יהושע ז') וימעלו בני ישראל מעל בחרם, ונאוה אני ביהושע שנאמר (שם) ויאמר יהושע אל עכן שים נא כבוד לה' .<br/>(שם)
<b>שחורה אני ונאוה. </b>שחורה אני במלכי ישראל , ונאוה אני במלכי ישראל שנאמר (מ"א כ"א) ויהי כשמוע אחאב את הדברים האלה ויקרע בגדיו ויצום וגו'. ואם בשחורים שהיו לי כך אני נאוה, בנאים שלי על אחת כמה וכמה .<br/>(שם)
<b>שחורה אני ונאוה. </b>שחורה אני בעשרת השבטים ונאוה אני בשבט יהודה ובנימין .<br/>(שם)
<b>שחורה אני ונאוה. </b>שחורה אני כל ימות השבוע ונאוה אני בשבת . שחורה אני בעוה"ז ונאוה אני לעוה"ב , שחורה אני כל ימות השנה ונאוה אני ביוהכ"פ .<br/>(שם)
<b>בנות ירושלם. </b>רבנן אמרי, אל תקרא בנות ירושלים אלא בונות ירושלים, זו סנהדרי גדולה שיושבין ומבינין אותה בכל שאלה ומשפט .<br/>(מ"ר)
<b>בנות ירושלם. </b>רבי יוחנן אמר, מהו בנות ירושלים, עתידה ירושלים להעשות מטרפולין לכל המדינות ולהמשיך כנהר אליה כבודה , כמה שנאמר (יהושע ט"ו) אשדוד בנותיה וחצריה, עזה בנותיה וחצריה .<br/>(שם)
<b>כאהלי קדר. </b>מה אהלי קדר אע"פ שנראין מבחוץ כעורים ושחורים וסמרטוטין והם מבפנים אבנים טובות ומרגליות, כך תלמידי חכמים אע"פ שנראים כעורים ושחורים בעוה"ז אבל בפנים יש בהם תורה מקרא משנה מדרשות והלכות, תלמוד תוספתות ואגדות .<br/>(שם)
<b>כאהלי קדר. </b>מה אהלי קדר אין עליתי עול כל בריה  כך ישראל לעתיד לבא אין עליהם עול כל בריה.<br/>(שם)
<b>כאהלי קדר. </b>א"ר יודן, משל ליוסף, מה יוסף נמכר לאהלי קדר, לישמעאלים, וחזר וקנה את קוניו, שנאמר ויקן יוסף את כל אדמת מצרים, כך ישראל כתיב בהו (ישעיהו י״ד:ב׳) והיו שובים לשוביהם .<br/>(שם)
<b>כיריעות שלמה. </b>מה יריעות שלמה זו מתלכלכת ומתכבסת וחוזרת ומתלכלכת ומתכבסת, כך ישראל אע"פ שמתלכלכין בעונות כל ימות השנה, בא יוהכ"פ ומכפר עליהם .<br/>(שם)
<b>כיריעות שלמה. </b>מהו כיריעות שלמה, כיריעותיו של מי שהשלום שלו שאמר והיה העולם, שמשעה שמתחן עדיין לא זזו ממקומן .<br/>(שם)
<h3>פסוק ו</h3>
<b>אל תראני וגו'. </b>מהו אל תראוני שאני שחרחרת, אמרה כנסת ישראל לנביאים אל תראוני בשחררותי ולהגיד דלטוריא על ישראל .<br/>(שם)
<b>ששזפתני השמש. </b>על שעשיתי ארות של סוסים לשמש, דכתיב (מלכים ב כ״ג:י״א) וישבת את הסוסים אשר נתנו מלכי יהודה לשמש מבא בית ה' .<br/>(מ"ר)
<b>ששזפתני השמש. </b>אומרים ישראל לאוה"ע, אנו רק שמשה של עבודת כוכבים שזפתני, אבל אתם שזופים אתם ממעי אמכם, שבזמן שהאשה מתעברת משתחוות לעבודת כוכבים היא ובנה .<br/>(שם)
<b>ששזפתני השמש. </b>רבי יצחק פתר קרא במלחמת מדין, שבשעה שהלכו ישראל למלחמת מדין היו נכנסין זוגות זוגות אצל האשה והיה אחד מפחם פניה ואחד מפרק נזמיה , והיא אומרת להם, וכי אין אנו מבריותיו של הקב"ה שאתם עושין לנו כך, והיו ישראל אומרים להן, לא דייכן שנטלנו את שלנו מתחת ידיכן , הדא הוא דכתיב, ויאמר ה' אל משה קח את כל ראשי העם והוקע אותם לה' נגד השמש .<br/>(שם)
<b>בני אמי וגו'. </b>רבי מאיר אומר, בני אמי – בני אומתי, אלו דתן ואבירם, נחרו בי – נתגרו בי, מלאו את הדיין חרון אף עלי , שמוני נוטרה את הכרמים, עד שהיה משה עושה דין בין בנותיו של יתרו  לא היה לו לעשות דין ביני ובין אחי אשר במצרים, הדא הוא – כרמי שלי לא נטרתי.<br/>(שם)
<b>בני אמי וגו'. </b>רבי יוסי אומר, בני אמי – בני אומתי, אלו המרגלים, שמוני נוטרוה וגו', על שנתעכבתי במדבר מ"ב מסעות לא הוי לי לכנס לא"י, הדא הוא כרמי שלי לא נטרתי .<br/>(שם)
<b>בני אמי וגו'. </b>בני אמי, בני אומתי, זה ירבעם בן נבט, שמוני נוטרה וגו', משמירת שני עגליו של ירבעם לא שמרתי משמרת כהונה ולויה, הדא הוא כרמי שלי לא נטרתי .<br/>(שם)
<b>בני אמי וגו'. </b>בני אמי – בני אומתי, זה אחאב, שמוני נוטרה וגו', מפטם ומאכיל לצדקיהו בן כנעני וחביריו, ונביא אחד של אמת היה לו, זה מיכיהו, והאכילוהו לחם צר ומים לחץ (מלכים א כ״ב:כ״ז), הדא הוא כרמי שלי לא נטרתי .<br/>(שם)
<b>בני אמי וגו'. </b>בני אמי – בני אומתי, זו איזבל, שמוני נוטרה וגו', מאכלת ומפטמת לנביאי הבעל והאשרה, ולאליהו אמר (מלכים א י״ט:ב׳) כעת מחר אשים את נפשך כנפש אחד מהם, הדא הוא כרמי שלי לא נטרתי .<br/>(מ"ר)
<b>בני אמי וגו'. </b>בני אמי – בני אומתי, זה צדקיהו המלך, שמוני נוטרה וגו', שהיה מפטם לפשחור בן מלכיה וחביריו, (ירמיה ל"ח א') ונביא אחד של אמת היה לו, זה ירמיהו, וכתיב ביה (ירמיה ל"ו) ונתן לו ככר לחם מחוץ האופים שהוא פת קיבר שחורה מסיבים של שעורים שנמכרת חוץ לפלטיא, הדא הוא כרמי שלי לא נטרתי .<br/>(שם)
<b>כרמי שלי וגו'. </b>מי גרם לי להיות נוטרה את הכרמים – לפי שכרמי שלי לא נטרתי, מי גרם לי לשמור שני ימים טובים של גליות בסוריא ולקבל שכר על אחד – זה שלא שמרתי יום אחד בארץ. מי גרם לי להפריש שתי חלות בסוריא ולקבל שכר על אחת – זה שלא הפרשתי חלה אחת בארץ .<br/>(ירושלמי עירובין פ"ג ה"ט)
<h3>פסוק ז</h3>
<b>הגידה לי וגו'. </b>ר' יהודה ב"ר סימון ור' ברכיה פתרו מקרא זה במשה, שאמר להקב"ה, רבש"ע, הודיעני מי ומי הרועים שאתה מעמיד על בניך אחרי, מאי משמע, הגידה לי וגו', אומה זו שנתתי נפשי עליה איכה תרעה – בימות החמה, איכה תרביץ בצהרים – בימות הגשמים , איכה תרעה בימי מלכיות, איכה תרביץ בצהרים בשעבוד מלכיות, אמר ליה הקב"ה, צאי לך בעקבי הצאן וגו' .<br/>(מ"ר)
<b>שלמה. </b>מהו שלמה, רבי עזריה אומר, שלא אעשה למה בעיני חביריך על עדריהון  שלא יהא חילול שמים כשעדר בניך בצרה ועדרי חביריך ברוחה .<br/>(שם)
<b>שלמה אהיה כעטיה. </b>ר' חלבו בשם רבי הונא אמר, שלמה אהיה כעוטיה – שלא אהיה כאבל הזה שהוא עוטה על שפמו ובוכה כמש"נ (פ' תזריע ) ועל שפם יעטה.<br>(שם)
<b>שלמה אהיה כעטיה. </b>שלא אהיה כרועה זה שנכנסו זאבים לתוך עדרו ובקעוהו ועטה את בגדו ויצא, היך מה דאת אמר (ירמיהו מ״ג:י״ב) ועטה את ארץ מצרים .<br/>(שם)
<b>שלמה אהיה כעטיה. </b>רבנן אמרי, שלמה אהיה כעוטיה, שלא יראו בניך שצרתך צרה ויטו מאחריך וידבקו בעדרי חביריך, היך מה דאת אמר (תהלים צ"ד) היחברך כסא הוות .<br/>(שם)
<b>על עדרי חביריך. </b>כשאני הולך אצל חביריך וישאלוני על עדריהון מה אני משיבן .<br/>(מ"ר)
<h3>פסוק ח</h3>
<b>היפה בנשים. </b>היפה שבנביאים, המעולה שבנביאים , ולמה נמשלו הנביאים בנשים, מה אשה אינה מתביישת לתבוע צרכי ביתה מבעלה כך הנביאים אינם מתביישים לתבוע צרכיהן של ישראל מאביהם שבשמים .<br/>(שם)
<b>צאי לך בעקבי. </b>ר' אליעור אומר [אמר ליה הקב"ה למשה], מחררה שנטלו ישראל ממצרים ואכלו ממנה ל"א יום אתה יודע מה אני עושה להם בסוף בעקב, שנאמר (תהילים ע״ב:ט״ז) יהי פסת בר בארץ .<br/>(שם)
<b>צאי לך בעקבי. </b>ר"ע אומר, [אמר ליה הקב"ה למשה], ממה שהקפתי אותם בענני כבוד במדבר אתה יודע מה אני עושה להם בסוף בעקב, שנא' (ישעיהו ד׳:ו׳) וסוכה, תהיה לצל יומם .<br/>(שם)
<b>צאי לך בעקבי. </b>רבנן אמרי, [אמר ליה הקב"ה למשה], ממה שהאכלתים במדבר את המן שהיה מתוק מדבש וחלב אתה יודע מה אני עושה להם בסוף בעקב שנאמר (יואל ד׳:י״ח) והיה ביום ההוא יטפו ההרים עסיס .<br/>(שם)
<b>בעקבי הצאן. </b>א"ר גוריון, בזמן שצדיקים בדור הם נתפסים על עון הדור, ובזמן שאין צדיקים תינוקות של בית רבן נתפסים, ומאי קרא, אם לא תדעי לך היפה בנשים צאי לך בעקבי הצאן ורעי את גדיותיך על משכנות הרועים, ואמרינן גדיים הממושכנים על הרועים .<br/>(שבת ל"ג ב')
<b>בעקבי הצאן. </b>אמר ליה הקב"ה למשה, סוף כל הצאן לצאת ממצרים ואתה יוצא באחרונה, ולמה כן, לפי שהיה עסוק בלקיחת עצמות יוסף .<br/>(מ"ר)
<b>בעקבי הצאן. </b>אמר ליה הקב"ה למשה, סוף כל הדור למות ואת כותהון .<br/>(שם)
<b>ורעי את גדיותיך. </b>תניא, א"ר אלעזר ב"ר צדוק, אראה בנחמה אם לא ראיתי את בתו של נקדימון בן גוריון שהיתה מלקטת שעורים מבין טלפי סוסים, וקראתי עליה מקרא זה, אם לא תדעי לך היפה בנשים צאי לך בעקבי הצאן ורעי את גדיותיך, אל תקרא גדיותיך אלא גויותיך .<br/>(כתובות ס"ז א')
<b>ורעי את גדיתיך. </b>א"ר חלבו, בשעה שהיה משה מפייס ומתחנן לפני הקב"ה שיכנס לארץ, אמר ליה, ורעי את גדיותיך, גדיים נכנסים, תיישים אין נכנסים .<br/>(מ"ר)
<b>על משכנות הרעים. </b>[אמר ליה הקב"ה למשה], אומר לך עד מחי אהה קיים על עמי והרעה בם, על משכנות הרועים, על ארעיהון של רעים וקשים שהיו בהם, זה סיחן ועוג .<br/>(שם)
<h3>פסוק ט</h3>
<b>לססתי ברכבי פרעה. </b>אמר פרעה, לא ארכב על סוס זכר שהרג את בעליו במלחמה, אלא הריני רוכב על סוסה נקבה .<br/>(שם)
<b>דמיתיך רעיתי. </b>מהו דמיתיך – שתקתיך, בשעה שרדפו מצרים אחרי ישראל היו ישראל רומזים למצרים מפחד ואומרים להם אחריכם אנו הולכים, אמר להם הקב"ה, סבורים אתם שאין בי כח לפדותכם, דומו לכם, הדא הוא דכתיב ה' ילחם לכם ואתם תחרישון .<br/>(שם)
<b>דמיתיך רעיתי. </b>לפי שהיו גלי הים נדמים לסוסים נקבות ומצרים לסוסים זכרים מזוהמים ורצו אחריהם עד ששקעום בים .<br/>(שם)
<b>רעיתי. </b>מהו רעיתי, אמר הקב"ה, מפרנסתי הם, שירעו איתי בשני תמידין בכל יום, בתמיד של שחר על עבירות שנעשו בלילה ובתמיד של בין הערבים על עבירות שנעשו ביום, ולא היה אדם לן בירושלים ועון בידו, הדא הוא דכתיב (ישעיה א') צדק ילין בה .<br/>(שם)
<b>רעיתי. </b>דבר אחר מהו רעיתי, אמר הקב"ה רעיתי של עולמי הם שקבלו את התורה, שאלו לא קבלוה הייתי מחזיר את העולם לתהו ובהו .<br/>(מ"ר)
<h3>פסוק י</h3>
<b>נאוו לחייך בתורים. </b>[אלו משה ואהרן], דכשם שלחיים הללו לא נבראו אלא לדבור, כך משה ואהרן לא נבראו אלא לדבור , בתורים – בשני תארים, שתוארן טובה זה על זה, זה שמח בגדולתו של זה וזה בגדולתו של זה .<br/>(שם)
<b>נאוו לחייך בתורים. </b>בשתי תורות, בתורה שבכתב ובתורה שבעל פה, דבר אחר בתורים – בתורות הרבה, כמש"נ זאת תורת העולה, זאת תורת המנחה וכו' .<br/>(שם)
<b>נאוו לחייך בתורים. </b>אלו סופרים ומלמדי תנוקות באמונה, ואלו הרבנים .<br/>(שם)
<b>נאוו לחייך בתורים. </b>בתורים – כמש"נ (אסתר ב׳:י״ב) ובהגיע תור, ואימתי הוא, בשעה שקורין בד"ת בתוריהון [במועדיהון], הלכות פסח בפסח, הלכות עצרת בעצרת, הלכות חג בחג .<br/>(שם)
<b>צוארך בחרוזים. </b>אלו סנהדרין שהיו חורזים דבריהם כלוניא של מרגליות .<br/>(שם)
<b>צוארך בחרוזים. </b>אלו התנוקות, אלו התלמידים שחוזרין צואריהן לשמוע דברי תורה כאדם שלא שמע דברי תורה מימיו .<br/>(שם)
<b>צוארך בחרוזים. </b>כבשעה שהיה [ר' אבא בר קומי וחביריו] חורזים בדברי תורה ומתורה לנביאים ומנביאים לכתובים והאש מלהטת סביבם והיו הדברים שמחין כנתינתן מסיני .<br/>(שם)
<b>צוארך בחרוזים. </b>ר' חמא ב"ר חנינא אמר, אלו פרשיות של תורה שהן חרוזות זו בזו ומושכות זו בזו ומדלגות זו מזו ודומות זו לזו וקרובות זו לזו .<br/>(שם)
<b>צוארך בחרוזים. </b>יהודה ברבי אומר, אלו הנביאים .<br/>(שם)
<h3>פסוק יא</h3>
<b>תורי זהב. </b>זו התורה, זה הכתב והכתובים .<br/>(מ"ר)
<b>תורי זהב. </b>זו ביזת הים, עם נקודות הכסף – זו ביזת מצרים .<br/>(שם)
<b>תורי זהב. </b>זה המשכן, כמש"נ ואת הקרשים תצפה זהב, עם נקודות הכסף – כמש"נ ווי העמודים וחשוקיהם כסף .<br/>(שם)
<b>תורי זהב. </b>רבי ברכיה אומר, תורי זהב זה הארון, כמש"נ וצפית אותו זהב טהור, עם נקדות הכסף אלו שני העמודים לפניו שהיו של כסף .<br/>(שם)
<b>עם נקדות הכסף. </b>ר' אבא בר כהנא אמר, אלו האותיות שבתורה, רבי אחא אמר, אלו התיבות, ויש אומרים זה השרטוט .<br/>(שם)
<b>עם נקדות הכסף. </b>דבר אחר נקודות הכסף זה שיר השירים, מלה חתומה ומלה מסיימה .<br/>(שם)
<h3>פסוק יב</h3>
<b>עד שהמלך וגו'. </b>אמר עולא, עלובה כלה שמזנה בתוך חופתה <sup style="color: gray;">קמח</sup>, מאי קרא עד שהמלך במסבו נרדי נתן ריחו <sup style="color: gray;">קמט</sup>, אמר רבא ואע"פ כן, עדיין חביבותיה גבן, דכתיב נתן ולא כתיב הסריח <sup style="color: gray;">קנ</sup>.<br/>(שבת פ"ח ב')
<b>עד שהמלך וגו'. </b>רבי ביקש מר' פרידה להראות לו האשכול שבכרמו, ועודנו היה רחוק ממנו נראה לו כמין שור, אמר ליה רבי, האין השור הזה מחבל כרמך, אמר ליה ר' פרידה, השור הזה שאתה רואה הוא האשכול, קרא עליו, עד שהמלך במסבו נרדי נתן ריחו, בית המקדש חרב ואתה הנך בקשיותך, מיד נבלע אותו האשכול <sup style="color: gray;">קנא</sup>.<br/>(ירושלמי פאה פ"ז ה"ג)
<b>עד שהמלך וגו'. </b>עד שהקב"ה במסבו ברקיע נתנו ישראל ריח טוב לפני הר סיני ואמרו כל אשר דבר ה' נעשה ונשמע, דבר אחר, עד שהקב"ה במסבו ברקיע כבר הר סיני מתמר באור, דבר אחר, עד שהקב"ה במסבו ברקיע כבר וישכן כבוד ה' על הר סיני <sup style="color: gray;">קנב</sup>.<br/>(מ"ר)
<b>עד שהמלך וגו'. </b>עד שהקב"ה במסבו ברקיע ירד והציל לאברהם אבינו מתוך כבשן האש, שנאמר אני ה' אשר הוצאתיך מאור כשדים <sup style="color: gray;">קנג</sup>.<br/>(שם)
<b>עד שהמלך וגו'. </b>ר' ברכיה אומר, במשה משתעי קרא שנקרא מלך, דכתיב ויהי בישרון מלך, והכי קאמר, עד שמשה במסבו כבר וידבר אלהים את כל הדברים האלה <sup style="color: gray;">קנד</sup>, ור' הושעיא אמר, עד שהקב"ה במסבו ברקיע כבר הקדים הוא, דכתיב (פ' יתרו) ויוצא משה את העם לקראת האלהים <sup style="color: gray;">קנה</sup>.<br/>(שם)
<b>עד שהמלך וגו'. </b>ר' אבהו דריש, עד שמשה וישראל מסובים ואוכלים פסחיהם במצרים כבר הקדים הקב"ה, שנאמר ויהי בחצי הלילה וה' הכה כל בכור וגו', ור' יודן אמר, עד שחזקיהו וסיעתו אוכלים פסחיהם בירושלים כבר הקדים הקב"ה בלילה ההוא, שנאמר (מלכים ב י״ט:ל״ה) ויהי בלילה ההוא ויצא מלאך ה' ויך במחנה אשור <sup style="color: gray;">קנו</sup>.<br/>(שם)
<h3>פסוק יג</h3>
<b>צרור המר וגו'. </b>א"ר יהושע בן לוי, מאי דכתיב צרור המור דודי לי בין שדי ילין, אמרה כנסת ישראל לפני הקב"ה, רבש"ע, אע"פ שמיצר ומימר לי דודי אפילו הכי בין שדי ילין .<br/>(שבת פ"ח ג')
<b>צרור המר וגו'. </b>רבי עזריה בשם ר' יהודה פתר מקרא זה באברהם אבינו, מה המור הזה ראש לכל מיני בשמים  כך אברהם ראש לכל הצדיקים, ומה המור הזה אין ריחו מפיח אלא באור כך אברהם לא נודעו מעשיו עד שהושלך לכבשן האש, ומה המור הזה כל מי שלקטו מתמררות ידיו, כך אברהם היה ממרר עצמו ומסגף עצמו ביסורים, בין שדי ילין – שהוא מותאם בין שכינה למלאך, שנאמר וירא וירץ לקראתם, וירא בשכינה וירץ למלאך .<br/>(מ"ר)
<b>צרור המר וגו'. </b>ר' יוחנן פתר קרא בקטרת בית אבטינוס, צרור המור זה אחד מאחד עשר סממנים שנותנין בה, בין שדי ילין – שהיתה מצומצמת בין שני בדי הארון .<br/>(שם)
<b>בין שדי ילין. </b>תניא, ויראו ראשי הבדים (מ"א ח') יכול לא יהיו זזין ממקומן, ת"ל ויאריכו הבדים, יכול יהיו מקורעין בפרכת ויוצאין, ת"ל ולא יראו החוצה, הא כיצד דוחקין ובולטין בפרכת ונראין כשני דדי אשה, שנאמר צרור המור דודי לי בין שדי ילין .<br/>(יומא נ"ד א')
<h3>פסוק יד</h3>
<b>אשכל הכפר. </b>אשכול זה יצחק שנכפת על המזבח כאשכול , הכופר – שמכפר עונותיהם של ישראל , בכרמי עין גדי – זה יעקב אבינו שנכנס בכרום פנים מתפחד בהכלמו אצל אביו ולבש בגדי גדי עזים ונטל הברכות שהן עין עולם .<br/>(שם)
<b>אשכל הכפר. </b>רבי יוחנן פתר קרא בקטורת בית אבטינוס, [וכדאמר ר' יצחק], אשכל – שהיתה מתמדת ועולה עד הקורות ואח"כ פוסה ויורדת כאשכל , הכפר – שמכפר עונותיהם של ישראל .<br/>(שם)
<b>אשכל הכפר. </b>בן גזירה אומר, אשכל זה הקב"ה, איש  שהכל בו, הכופר – שכפר באוה"ע והודה בישראל, ואימתי כפר באוה"ע – במלחמת יהושפט, כמש"נ (ד"ה ב' כ"ו) ויהי אחרי כן באו בני מואב ובני עמון על יהושפט למלחמה ויהושפט עזרו אלהיו ונצח . ואם יאמר לך אדם שאין הכתוב הזה מדבר ביהושפט, אמור לו, נאמר כאן עין גדי ונאמר להלן (שם) בחצצון תמר הוא עין גדי, מה עין גדי שנאמר להלן במלחמת יהושפט הכתוב מדבר אף עין גדי האמור כאן במלחמת יהושפט הכתוב מדבר.<br/>(שם)
<b>אשכל הכפר וגו'. </b>רבי ברכיה אומר, אמרה כנסת ישראל לפני הקב"ה, בשעה שאתה מיצר לי ומימר לי אתה נעשה דודי ורואה איזה הוא אדם גדול שיש בי שיכול לומר למדת הדין די  ואתה נוטלו וממשכנו – בעדי, הדא הוא דכתיב אשכל הכפר, אשכל – איש שהכל בו, מקרא ' משנה, תלמוד, תוספתות ואגדות. הכפר – שמכפר עונותיהם של ישראל .<br/>(מ"ר)
<b>אשכל הכפר. </b>דודי לי וגו', א"ר יהושע בן לוי, מאי דכתיב אשכל הכפר דודי לי בכרמי עין גדי, אשכל – מי שהכל שלו מכפר לי על עון גדי שכרמתי לי .<br/>(שבת פ"ח ב')
<b>בכרמי עין גדי. </b>בזכות התנאים שהתניתי לאברהם אביכם בברית בין הבתרים, שנאמר ביום ההוא כרת ה' את אברם ברית לאמר .<br/>(מ"ר)
<b>בכרמי עין גדי. </b>אלו אבות העולם שנמשכו אחריך כגדיים ונטלו הברכות שהן עין עולם .<br/>(שם)
<h3>פסוק טו</h3>
<b>הנך יפה. </b>הנך יפה רעיתי הנך יפה, הנך יפה במצות הנך יפה בגמילות חסדים , הנך יפה במצות עשה הנך יפה במצות לא תעשה , הנך יפה במצות הבית בחלוקת תרומות ומעשרות, הנך יפה במצות השדה בלקט שבחה ופאה ומעשר עני והפקר , הנך יפה בכלאים הנך יפה בסדין בציציתי , הנך יפה בתשובה הנך יפה במעשים טובים, הנך יפה בעוה"ז הנך יפה בעוה"ב .<br/>(שם)
<b>הנך יפה. </b>הנך יפה רעיתי הנך יפה, למה קלסה בלשון כפול – לומר, שאם בקש לו לעשות אומה אחרת יכול [אבל היא אינה יכולה להמירו] .<br/>(שם)
<b>עיניך. </b>עיניך אלו סנהדרין שהם עינים לעדה, הדא הוא דכתיב והיה אם מעיני העדה (פ' ויקרא), ובשם שכל רמ"ח אברים שבאדם אינם הולכים וחוזרים אלא אחר העינים, בך ישראל אין יכולין לעשות דבר חוץ מסנהדרין.<br>(שם)
<b>עיניך יונים. </b>אמר רבי לוי, מלמד שכל כלה שעיניה כעורות כל גופה צריך בדיקה, ושעיניה יפות אין כל גופה צריך בדיקה .<br/>(מ"ר פרשה ד' פסוק א')
<b>עיניך יונים. </b>כיונה, מה יונה תמה אף ישראל תמימים , ומה יונה נאה בהלוכה  כך ישראל נאים בהלוכם כשהם עולים לפעמי רגלים .<br/>(שם)
<b>עיניך יונים. </b>כיונה, מה יונה זו מצויינת  כך ישראל מצויינים בתגלחת במילה ובציצית.<br/>(שם)
<b>עיניך יונים. </b>כיונה, מה יונה זו צנועה  כך ישראל צנועים, ומה יונה זו פושטת צוארה לשחיטה כך ישראל, שנאמר (תהילים מ״ד:כ״ג) כי עליך הורגנו כל היום.<br/>(שם)
<b>עיניך יונים. </b>מה יונה זו מכפרת על העונות  כך ישראל מכפרים על האומות, שכל אותן שבעים פרים שמקריבים בחג הוא כנגד שבעים אומות, כדי שלא יצדה העולם מהן .<br/>(שם)
<b>עיניך יונים. </b>כיונה, מה יונה זו משעה שמכרת את בן זוגה שוב אינה ממירה אותו באחר, כך ישראל משעה שהכירו להקב"ה לא המירוהו באחר.<br>(שם)
<b>עיניך יונים. </b> כיונה, מה יונה זו נכנסת לקנה ומכרת בה קנה ושובכה  וגוזליה ואפרוחיה וחלונותיה, כך הן ג' שורות של תלמידי חכמים כשהן יושבין לפניהם כל אחד ואחד מכיר את מקומו .<br/>(שם)
<b>עיניך יונים. </b>כיונה, מה יונה זו אע"פ שאתה נוטל גוזליה מתחתיה אינה מנחת שובכה לעולם, כך ישראל אע"פ שחרב ביהמ"ק לא בטלו שלש רגלים בשנה .<br/>(שם)
<b>עיניך יונים. </b>כיונה, מה יונה זו מחדשת גורן בכל חודש וחודש  כך ישראל מחדשין בכל חודש וחודש תורה ומעשים טובים .<br/>(שם)
<b>עיניך יונים. </b>כיונה, מה יונה זו שוגרת רגליות הרבה  וחוזרת לשובכה, כך ישראל כתיב בהו (הושע י"ד) יחרדו כצפור ממצרים וכיונה מארץ אשור, ממצרים זה דור המדבר, מארץ אשור אלו עשרת השבטים, אלו ואלו סופם והושבתים על בתיהם נאם ה'.<br/>(שם)
<b>עיניך יונים. </b>כיונה, מה יונה זו הביאה אורה לעולם בימי נח  כך ישראל מביאין אורה לעולם, שנאמר (ישעיה ס') והלכו גוים לאורך.<br/>(מ"ר)
<b>עיניך יונים. </b>רבי אומר, יש מין יונה שמאכילים אותה, וחברותיה מריחות אותה ובאות אצלה לשובכה, כך ישראל בשעה שהזקן יושב ודורש, הרבה גרים מתגיירים אז, הדא הוא דכתיב (ישעיהו כ״ט:כ״ד) בי בראותו ילדיו וגו' וסמיך ליה וידעו תועי רוח ביה .<br/>(שם)
<h3>פסוק טז</h3>
<b>אף נעים. </b>למה קלסתו בלשון כפול  אלא אמרה לו, רבש"ע, "אף" שאתה מביא עלי נעים הוא, ולמה, לפי שאתה מחזירני ומביאני למוטב .<br/>(שם)
<b>ערשנו רעננה. </b>זה ביהמ"ק, כמש"נ [מ"ב י"ב] ואת מניקתו בחדר המטות .<br/>(שם)
<b>ערשנו רעננה. </b>משל למלך שיצא למדבר והביאו לו מטה קצרה, והיה מצטער ונדחק באבריו, כיון שנכנס למדינה הביאו לו מטה ארוכה, התחיל פושט עצמו ומותח אבריו, כך עד שנבנה ביהמ"ק היתה השכינה מתמצעת בין שני בדי הארון, משנבנה ביהמ"ק – כתיב (מ"ב ח') ויאריכו הבדים .<br/>(שם)
<b>ערשנו רעננה. </b>מה מטה זו אינה עשויה אלא לנחת רוח, כך עד שנבנה ביהמ"ק היתה השכינה מתטלטלת ממקום למקום, כמש"נ ואהיה מתהלך באוהל ובמשכן, משנבנה ביהמ"ק כתיב ביה (תהלים קל"ב ה') זאת מנוחתי עדי עד .<br/>(שם)
<b>ערשנו רעננה. </b>מה מטה זו אינה עשויה אלא לנחת רוח, כך ישראל עד שנבנה ביהמ"ק היו מטולטלין ממקום למקום, ויסעו ויחנו, וכשנבנה כתיב (מלכים א ה׳:ה׳) וישב יהודה, וישראל לבטח .<br/>(שם)
<b>ערשנו רעננה. </b>מה מטה זו אינה אלא לפו"ר, כך עד שנבנה ביהמ"ק כתיב (ד"ה א' כ"א) לכו ספרו את ישראל, ומשנבנה כתיב (מלכים א ד׳:כ׳) יהודה וישראל כחול הים .<br/>(שם)
<b>ערשנו רעננה. </b>מה מטה זו אינה אלא לפו"ר, כך עד שנבנה ביהמ"ק כתיב (עזרא ב׳:ס״ד) כל הקהל כאהד ארבע רבוא, ומשנבנה פרו ורבו, דאמר ר' יוחנן, מגבת ועד אנטיפרס ס' רבוא עיירות היו והיו מוציאות כפלים כיוצאי מצרים .<br/>(מ"ר)
<h3>פסוק יז</h3>
<b>קרות בתינו ארזים. </b>רבי ברכיה אומר, אבנים שישן עליהם יעקב אבינו נעשו תחתיו כמטה וכפלומא , ומה הרטבה הרטיב מהם  קורות בתינו ארזים .<br/>(שם)
<b>קרות בתינו ארזים. </b>אלו הצדיקים והצדיקות הנביאים והנביאות שעמדו ממנו .<br/>(שם)
<b>קרות בתינו ארזים וגו'. </b>אמר ר' יוחנן, למדת תורה דרך ארץ שיהא אדם מקרה בארזים ומרהיט בברותים, שנאמר קורות בתינו ארזים רהיטנו ברותים .<br/>(שם)
<b>רהיטנו ברותים. </b>מקום שהכהנים רהוטים בברותים, כמש"נ (מלכים א ו׳:ט״ו) ויצף את קרקע הבית בצלעות ברושים .<br/>(שם)
<b>רהיטנו ברותים. </b>ת"ר, כשהלך נקנור להביא דלתות למקדש מאלכסנדריא של מצרים, בחזירתו עמד עליו נחשול שבים לטבעו, נטלו אחת מהן והטילוה לים  ועדיין לא נח הים מזעפו, בקשו להטיל את חבירתה, אמר להם הטילוני עמה, מיד נח הים מזעפו, והיה מצטער על חבירתה, בלעתה בריה שבים, וכיון שהגיע לעכו הקיאתה ליבשה, ועליה אמר שלמה, קורות בתינו ארזים רהיטנו ברותים, אל תקרא ברותים אלא ברית ים .<br/>(יומא ל"ח א')
<h2>פרק ב</h2>
<h3>פסוק א</h3>
<b>אני חבצלת. </b>למה נקרא שמה חבצלת – שחבויה בצלה  [מ"ר]
<b>אני חבצלת השרון. </b>אמרה כנסת ישראל אני היא וחביבה אני, אני היא שחבבני הקב"ה משבעים אומות, חבצלת שעשיתי לו צל ע"י בצלאל, דכתיב ויעש בצלאל את הארון, השרון – שאפרתי לפניו שירה ע"י משה, דכתיב אז ישיר משה ובני ישראל .<br/>(מ"ר)
<b>אני חבצלת השרון. </b>אמרה כנסת ישראל, אני היא וחביבה אני, אני היא שהייתי חבויה בצלן של מצרים ולשעה קלה כנסני הקב"ה לרעמסס והרטבתי מעשים טובים כשושנה , ואמרתי לפניו את השירה, שנאמר (ישעיהו ל׳:כ״ט) השיר יהיה לכם כליל התקדש חג .<br/>(שם)
<b>אני חבצלת השרון. </b>אמרה כנסת ישראל, אני היא וחביבה אני, אני היא שהייתי חבויה בצלו של ים ולשעה קלה הרטבתי מעשים טובים כשושנה , והראיתי באצבע עליו , שנאמר זה אלי ואנוהו.<br/>(שם)
<b>אני חבצלת השרון. </b>אמרה כנסת ישראל, אני היא וחביבה אני, אני היא שהייתי חבויה בצלו של סיני , ולשעה קלה הרטבתי מעשים טובים כשושנה בידי ובלבי ואמרתי לפניו כל אשר דבר ה' נעשה ונשמע.<br/>(שם)
<b>אני חבצלת השרון. </b>אמרה כנסת ישראל, אני היא וחביבה אני, אני היא שהייתי חבויה ורמוסה בצלן של מלכיות, למחר כשיגאלני הקב"ה מצלן אני מרטבת כשושנה ואומרת לו שיר חדש, שנאמר (תהילים צ״ח:א׳) שירו לה' שיר חדש כי נפלאות עשה וגו' .<br/>(שם)
<b>אני חבצלת השרון. </b>אמרה כנסת ישראל, אני היא וחביבה אנו, אני היא שנתונה בעמקי הצרות  וכשידלני הקב"ה מהצרות אני מרטבת מעשים טובים כשושנה, ואומרת שירה לפניו, הדא היא דכתיב (ישעיהו כ״ו:ט״ז) ה' בצר פקדוך .<br/>(שם)
<b>אני חבצלת השרון. </b>אמרה כנסת ישראל, אני היא וחביבה אני, אני היא שנתונה בעמקי גיהנם  וכשיגאלני הקב"ה ממעמקים, כמש"נ (תהילים מ׳:ג׳) ויעלני מבור שאון , אני מרטבת מעשים טובים ואומרת לפניו שירה, הדא הוא דכתיב (שם) ויתן בפי שיר חדש.<br/>(שם)
<b>אני חבצלת השרון. </b>אמרה כנסת ישראל לפני הקב"ה, רבש"ע, בשעה שאתה מעמיק עיניך בי  אני מרטבת מעשים טובים כשושנה ואומרת שירה, הדא הוא דכתיב (תהלים ק"ל) ממעמקים קראתיך ה' .<br/>(מ"ר)
<b>אני חבצלת השרון. </b>ר' ברכיה אמר, הפסוק הזה המדבר אמרו , אמר המדבר, אני מדבר וחביב אני שכל הטובות שבעולם חבויין בי, שנאמר (ישעיהו מ״א:י״ט) אתן במדבר ארז שטה ונתנם לי הקב"ה שיהיו שמורים בי, ולכשיבקשם ממני אני מחזירם לו בלא חסרון ומרטיב מעשים טובים ואומר לפניו שירה, שנאמר (ישעיהו ל״ה:א׳) ישושום מדבר וציה .<br/>(שם)
<b>אני חבצלת השרון. </b>רבנן אמרי, הפסוק הזה הארץ אמרו , אמרה, אני היא וחביבה אני שכל מתי עולם חבויין בי, ולבשיבקשם הקב"ה ממני אחזירם לו, שנאמר (ישעיהו כ״ו:י״ט) יחיו מתיך וגו', וארטיב מעשים טובים כשושנה, ואומרת שירה לפניו, שנאמר (שם כ"ד) מכנף הארץ זמירות שמענו.<br/>(שם)
<b>שושנת העמקים. </b>וכי לא היא חבצלת ולא היא שושנה, אלא כל זמן שהיא קטנה הוא קורא אותה חבצלת, לפי שחבויה בצלה , הגדילה קורא אותה שושנה.<br/>(שם)
<b>שושנת העמקים. </b>א"ר אליעזר, משל את הצדיקים במשובח שבמינים ובמשובח שבאותו המין. במשובח שבמינים – בשושנה, ובמשובח שבאותו המין – בשושנת העמקים, לא כשושנת ההר שנוחה להכמש, אלא בשושנת העמקים שמרטבת והולכת.<br>(שם)
<h3>פסוק ב</h3>
<b>כשושנה בין החוחים. </b>רבי יצחק פתר קרא ברבקה, דכתיב רבקה בת בתואל הארמי מפדן ארם אחות לבן הארמי (ר"פ תולדות) אביה רמאי ואנשי מקומה רמאין  והצדקת הזאת יצאה מביניהם, למה היא דומה, לשושנה בין החוחים .<br/>(שם)
<b>כשושנה בין החוחים. </b>ר' אליעזר פתר קרא בגאולת מצרים, מה שושנה זו כשהיא נתונה בין החוחים קשה לבעלה ללקטה, כך היתה קשה לפני הקב"ה גאולתן של ישראל ממצרים, לפי שהיתה מדת הדין מקטרגת עליהם שלא יגאלו .<br/>(שם)
<b>כשושנה בין החוחים. </b>רבי חנן דצפורי פתר קרא בגמלות חסדים, בנוהג שבעולם עשרה אנשים נכנסין לבית האבל ואין אחד מהם יכול לפתוח פיו לברך ברכת אבלים ובא אחד וברך, וכן לבית המשתה ואין אחד מהם יכול לברך ברכת חתנים ובא אחד ובירך, וכן לביהכנ"ס ואין אחד מהם יכול לעבור לפני התיבה ובא אחד ועבר, למה כל אחד מאלה דומה – כשושנה בין החוחים.<br>(שם)
<b>כשושנה בין החוחים. </b>רב הונא פתר קרא [בשעבוד] מלכיות, מה שושנה זו כשהיא נתונה בין החוחים [רוח צפונית יוצא ומטה אותה כלפי דרום והחוח עוקצה, ורוח דרומית יוצא ומטה אותה כלפי צפון והחוח עוקצה]  ואע"פ כן לבה מכוון למעלה , כך ישראל אע"פ שהן נגבין מסים וארנוניות, אע"פ כן לבם מכוון כלפי אביהם שבשמים, שנאמר (תהילים כ״ה:ט״ו) עיני תמיד אל ה' .<br/>(מ"ר)
<b>כשושנה בין החוחים. </b>ר' איבו פתר קרא בגאולת מחר , מה השושנה הזאת כשהיא נתונה בין החוחים וקשה לבעלה ללקטה, מהו עושה, מביא אור ושורף חוצה לה ואח"כ לוקטה , כך צוה ה' ליעקב סביביו צריו, למחר כשיגיע הקץ, הקב"ה מביא אור ושורף חוצה לה, הדא הוא דכתיב (ישעיהו ל״ג:י״ב) והיו עמים משרפות סיד, מה כתיב בהו (פ' האזינו) ה' בדד ינחנו .<br/>(שם)
<b>כשושנה בין החוחים. </b>מה שושנה זו כששרב יוצא עליה היא כמושה, וכשיצא טל היא מפרחת, כך ישראל כל זמן שצלו של עשו קיים  נראין כמושין בעוה"ז, וכשעבר הצל מרטיבין והולכין, הדא הוא דכתיב (תשע י"ד) אהיה כטל לישראל יפרח כשושנה .<br/>(שם)
<b>כשושנה בין החוחים. </b>מה שושנה זו אינה בטלה לעולם אלא על גב ריחה כך ישראל אין בטלין אלא על גב מצות ומעשים טובים .<br/>(שם)
<b>כשושנה בין החוחים. </b>מה שושנה זו אינה אלא לריח כך לא נבראו הצדיקים אלא לגאולתן של ישראל .<br/>(שם)
<b>כשושנה בין החוחים. </b>מה שושנה זו עולה על שולחן מלכים תחלה וסוף  כך ישראל הן הן לעוה"ז הן הן לעוה"ב .<br/>(שם)
<b>כשושנה בין החוחים. </b>מה שושנה זו נכרת בין העשבים כך ישראל נכרין בין אומות העולם, שנאמר (ישעיה ס"א) כל רואיהם יכירום כי הם זרע ברך ה'.<br>(שם)
<b>כשושנה בין החוחים. </b>מה שושנה זו מתוקנת לשבתות ויו"ט  כך ישראל מתוקנים לגאולה של מחר .<br/>(מ"ר)
<b>כשושנה בין החוחים. </b>א"ר ברכיה, אמר הקב"ה לישראל, בני כשהייתם במצרים הייתם דומין לשושנה בין החוחים , עכשיו שאתם נכנסין לארץ כנען היו דומין ג"כ לשושנה בין החוחים, תנו דעתכם שלא תעשו כמעשה אלו ואלו, הדא הוא דכתיב (פ' אחרי) כמעשה ארץ מצרים אשר ישבתם בה לא תעשו וכמעשה ארץ כנען אשר אני מביא אתכם שמה לא תעשו .<br/>(שם)
<h3>פסוק ג</h3>
<b>כתפוח וגו'. </b>מה התפוח הזה  הכל בורחין ממנו בשעת השרב לפי שאין לו צל לישב בצלו, כך ברחו אומות העולם משבת בצל הקב"ה ביום מתן תורה  יכול אף ישראל כן ת"ל בצלו חמדתי וישבתי, אותו חמדתי .<br/>(שם)
<b>כתפוח וגו'. </b>ר' אחא ב"ר זעירא אמר, מה תפוח זה מוציא נצו קודם לעליו  כך ישראל הקדימו אמונה לשמועה במצרים ועשיה לשמיעה בסיני, שנאמר ויאמן העם וישמעו כי פקד ה' ונאמר נעשה ונשמע.<br/>(שם)
<b>כתפוח וגו'. </b>ר' עזריה אומר, מה תפוח זה אינו גומר פירותיו אלא בסיון כך לא נתנו ישראל ריח טוב אלא בסיון , ומה תפוח זה משעה שמוציא נצו ועד שגומר פירותיו חמשים יום, כך משעה שיצאו ממצרים ועד שקבלו את התורה חמשים יום .<br/>(שם)
<b>כתפוח וגו'. </b>רבי יהודה ב"ר סימון אמר, מה תפוח זה אתה נותן בו איסר ואתה מריח בו כמה ריחות  כך אמר להם משה לישראל, אם מבקשים אתם להגאל בדבר קל אתם נגאלין, ולקחתם אגודת אזוב וטבלתם וגו' .<br/>(שם)
<b>בצלו חמדתי וישבתי. </b>א"ר לוי, שלש תקות טובות קוו ישראל על הים, קוו לתורה, לדגלים ולמשכן. לתורה – דכתיב בצלו חמדתי וישבתי , לדגלים – דכתיב חמדתי , למשכן – דכתיב וישבתי, וכמש"נ (שמואל ב ז׳:ו׳) כי לא ישבתי בבית למיום העליתי את בני ישראל ממצרים .<br/>(מ"ר)
<b>ופריו מתוק לחכי. </b>א"ר יצחק, אלו י"ב חודש שעשו ישראל לפני הר סיני , מתמתקים בדברי תורה, מה טעם – ופריו מתוק לחכי, לחכי היה מתוק אבל לחיך אומות העולם היה מר .<br/>(שם)
<h3>פסוק ד</h3>
<b>הביאני וגו'. </b>רבי יהודה אומר, אמרה כנסת ישראל, הביאני הקב"ה למרתף גדול של יין, זה הר סיני  ונתן לי שם דגלי תורה ומצות ומעשים טובים ובאהבה גדולה קבלתים [שנאמר ודגלו עלי אהבה] .<br/>(שם)
<b>הביאני וגו'. </b>רבי יצחק אומר, אמרה כנסת ישראל, הביאני הקב"ה למרתף גדול של יין, זה הר סיני , ונתן לי משם את התורה שנדרשת במ"ט פנים טהור ובמ"ט פנים טמא כמנין ודגלו, ובאהבה גדולה קבלתיה שנאמר ודגלו עלי אהבה .<br/>(שם)
<b>הביאני וגו'. </b>ר' לוי אומר, אמרה כנסת ישראל, הביאני הקב"ה למרתף גדול של יין, זה סיני , ושם ראיתי מיכאל ודגלו, גבריאל ודגלו, וראו עיני דגלים של מעלה ואהבתי אותם , באותה שעה אמר הקב"ה למשה, הואיל ורצונם של בני לחנות בדגלים יחנו בדגלים, הדא הוא דכתיב (פ' במדבר) איש על דגלו באותות.<br/>(מ"ר)
<b>ודגלו. </b>א"ר ינאי, תורה שנתן הקב"ה למשה נתנה לו במ"ט פנים טמא ובמ"ט פנים טהור, שנאמר ודגלו עלי אהבה, ודגלו – בגמטריא מ"ט .<br/>(מס' סופרים פרק ט"ז)
<b>ודגלו עלי אהבה. </b>א"ר שמעון בן לקיש, שני תלמידי חכמים המדגילים זה לזה בהלכה, הקב"ה אוהבן, שנאמר ודגלו עלי אהבה .<br/>(שבת ס"ג א')
<b>ודגלו עלי אהבה. </b>ר' יונה אומר, שני חברים שעוסקין בדבר הלכה, זה אומר בית אב של הלכה וזה אינו אומר בית אב של הלכה אומר הקב"ה ודגלו עלי אהבה .<br/>(מ"ר)
<b>ודגלו עלי אהבה. </b>א"ר אחא, עם הארץ שקורא לאהבה איבה, כגון ואהבת – ואייבת, אומר הקב"ה ודלוגו עלי אהבה .<br/>(שם)
<b>ודגלו עלי אהבה. </b>א"ר ישכר. תינוק שקורא למשה משה ולאהרן ארן ולעפרון עופרן  אומר הקב"ה ולגלוגו עלי אהבה .<br/>(שם)
<b>ודגלו עלי אהבה. </b>א"ר חיניא, לשעבר כשהיה אדם מראה איקונין באצבעו היה נזוק  ועכשיו אדם מניח ידו על האזכרה כמה פעמים ואינו נזוק, ולא עוד אלא שאומר הקב"ה וגורלו עלי אהבה .<br/>(מ"ר)
<b>ודגלו עלי אהבה. </b>רבנן אמרי, התנוק הזה מדלג על האזכרה כמה פעמים ואינו נזוק, ולא עוד אלא שאומר הקב"ה ודלוגו עלי אהבה.<br>(שם)
<b>ודגלו עלי אהבה. </b>א"ר ברכיה, אפילו אותן הדגולין שדגל יעקב באביו, כמש"נ ואת עורות גדיי העזים וגו' אמר הקב"ה בהן אני משרה שכינתי, כמש"נ ועשית יריעות עזים, ולא עוד אלא ודגלו עלי אהבה – ודגולו עלי אהבה .<br/>(שם)
<h3>פסוק ה</h3>
<b>סמכוני באשישות. </b>בשתי אשות, באש של מעלה ובאש של מטה , דבר אחר – באשישות – בתורה שבכתב ובתורה שבעל פה .<br/>(שם)
<b>סמכוני באשישות. </b>באשות הרבה, באש של אברהם ובאש של מוריה  ושל סנה ושל אליהו ושל חנניה מישאל ועזריה .<br/>(שם)
<b>סמכוני באשישות וגו'. </b>באשישות אלו ההלכות המאוששות , רפדוני בתפוחים – אלו ההגדות שריחן וטעמן כתפוחים , כי חולת אהבה אני, א"ר יצחק, לשעבר שהיתה הפרוטה מצויה היתה נפשו של אדם מתאוה לשמוע דבר הלכה, ועכשיו שאין הפרוטה מצויה נפשו של אדם מתאוה לשמוע דבר אגדה .<br/>(מס' סופרים פרק ט"ז)
<b>כי חולת וגו'. </b>אמרה כנסת ישראל לפני הקב"ה, רבש"ע, כל חלאים שאתה מביא עלי בשביל לאהבני לך הם .<br/>(שם)
<b>כי חולת וגו'. </b>אמרה כנסת ישראל לפני הקב"ה, רבש"ע, כל חלאים שאומות העולם מביאין עלי בשביל שאני אוהבת אותך הם .<br/>(מ"ר)
<b>כי חולת אהבה אני. </b>אמרה כנסת ישראל, אע"פ שאני חולה – אהובה אני לו .<br/>(שם)
<h3>פסוק ו</h3>
<b>שמאלו וגו'. </b>שמאלו תחת לראשי – אלו לוחות הראשונים וימינו תחבקני אלו הלוחות השניים .<br/>(שם)
<b>שמאלו וגו'. </b>שמאלו תחת לראשי זו ציצית וק"ש, וימינו תחבקני זו תפלין ותפלה .<br/>(שם)
<b>שמאלו וגו'. </b>שמאלו תחת לראשי זו סוכה, זו מזוזה , וימינו תחבקני – זה ענן שכינה לעתיד לבא, הדא הוא דכתיב (ישעיהו ס׳:י״ט) לא יהיה לך עוד השמש לאור יומם ולנגה הירח לא יאיר לך, מי יאיר לך – והיה לך ה' לאור עולם .<br/>(שם)
<b>שמאלו וגו'. </b>א"ר, מאי דכתיב לאהבה את ה' אלהיכם ללכת בכל דרכיו ולדבקה בו, איזה הוא דבוק – שמאלו תחת לראשי .<br/>(שם)
<h3>פסוק ז</h3>
<b>השבעתי אתכם. </b>ר' יוסי ב"ר חנינא אמר, שתי שבועות יש כאן , אחת לישראל ואחת לאומות העולם. השביע לישראל שלא ימרדו בעול המלכות והשביע לאוה"ע שלא יקשו עולם על ישראל, שאם עושין כן הם גורמין לקץ לבא שלא בעונתו .<br/>(שם)
<b>השבעתי אתכם. </b>רבי חלבו אמר, ד' שבועות יש כאן , השביע לישראל שלא ימרדו במלכיות ושלא ירחקו את הקץ  ושלא יגלו מסטורין שלהם לאוה"ע  ושלא יעלו חומה מן הגולה , אם כן למה מלך המשיח בא לקבץ גליותיהן של ישראל .<br/>(מ"ר)
<b>השבעתי אתכם וגו'. </b>אמר רב יהודה, כל העולה מבבל לארץ ישראל עובר בעשה, שנא' השבעתי אתכם וגו' ואם תעוררו את האהבה עד שתחפץ .<br/>(כתובות קי"א א')
<b>בצבאות. </b>בשתי צבאות, בצבא של מעלה ובצבא של מטה, ואיזה זה, זה בשמים ובארץ .<br/>(מ"ר)
<b>בצבאות. </b>באבות ובאמהות, מאי משמע, צבאות שעשו הם צביוני ועשיתי צביוני בם .<br/>(שם)
<b>בצבאות וגו'. </b>מהו בצבאות או באילות השדה, א"ר אלעזר, אמר להם הקב"ה לישראל, אם אתם מקיימין את השבועה מוטב ואם לאו אני מתיר את בשרכם כצבאות וכאילות השדה .<br/>(כתובות קי"א א')
<b>בצבאות וגו'. </b>מהו בצבאות או באילות השדה – במילה, מאי משמע, בצבא שיש בה אות, או באילות השדה – ששופכין דמם כדם צבי ואיל .<br/>(מ"ר)
<b>בצבאות וגו'. </b>רבנן אמרי, השביען בדורו של שמד . מאי משמע, בצבאות – שעשו צביוני בעולם ושעשיתי צביוני בם  או באילות השדה – ששופכין דמן על קדושת שמי כדם הצבי ואיל, הדא הוא דכתיב (תהלים מ"ר) כי עליך הורגנו כל היום .<br/>(שם)
<b>באילות השדה. </b>זו חית השדה, האיך מה דאת אמר (איוב ה׳:כ״ג) כי עם אבני השדה בריתך וחית השדה השלמה לך .<br/>(שם)
<b>באילות השדה. </b>אלו השבטים, האיך מה דאת אמר נפתלי אילה שלוחה .<br/>(שם)
<b>את האהבה וגו'. </b>איזו אהבה, רבי יודן אומיר, אהבה שאהב יצחק את עשו, ומהו עד שתחפץ – עד שנעשה חפצו של זקן , ורבי ברכיה אומר, אהבה שאהב הקב"ה לישראל, ומהו עד שתחפץ – עד שתחפץ מלכות של מעלה .<br/>(מ"ר)
<b>עד שתחפץ. </b>לכשתחפץ מדת הדין מאליה אני הוא מביאה בקולי קולות ולא אתעכב, לכך נאמר עד שתחפץ [וסמיך ליה קול דודי הנה זה בא] .<br/>(שם)
<h3>פסוק ח</h3>
<b>קול דודי. </b>קול דודי זה מלך המשיח, בשעה שהוא אומר בחודש הזה אתם נגאלין, אומרים לו והלא כבר נשבע הקב"ה שהיא משעבדנו בע' אומות, הוא משיבן, אחד מכם גולה לברברי ואחד לברטניא  ודומה כמו שגליתם כולכם, ולא עוד אלא שהמלכות הזאת מכתבת טירוניא מכל העולם מכל אומה ואומה כותי אחד או ברברי אחד בא ומשעבד בכם ודומה כאלו נשתעבדתם בשבעים אומות .<br/>(שם)
<b>קול דודי וגו'. </b>קול דודי זה משה, בשעה שבא ואמר לישראל בחודש הזה אתם נגאלין, אמרו לו האיך אנו נגאלין והלא אמר הקב"ה לאברהם ועבדום וענו אותם ארבע מאות שנה ועדיין אין בידנו אלא רד"ו שנים, אמר להם, הואיל והיא חפץ בגאולתכם אינו מביט בחשבונותיכם אלא מדלג על ההרים מקפץ על הגבעות, אין ההרים והגבעות האמורים כאן אלא קצים ועיבורין, מדלג על החשבונות ועל הקצים ועבורים .<br/>(שם)
<b>קול דודי וגו'. </b>רבי נחמיה אומר, קול דודי זה משה, בשעה שבא ואמר לישראל בחודש הזה אתם נגאלין, אמרו לו, האיך אנו נגאלין והלא אין בידינו מעשים טובים, אמר להם, הואיל והוא חפץ בגאולתכם אינו מביט במעשיכם הרעים, ובמי הוא מביט, בצדיקים שבכם ובמעשיהם, כגון עמרם ובית דינו , הדא הוא דכתיב מדלג על ההרים [מקפץ על הגבעות], אין הרים אלא בתי דינין כמש"נ (שופטים י״א:ל״ז) ואלכה וירדתי על ההרים  [ואין גבעות אלא צדיקים] .<br/>(שם)
<b>קול דודי וגו'. </b>רבנן אמרי, קול דודי זה משה, בשעה שבא ואמר לישראל בחודש הזה אתם נגאלין, אמרו לו האיך אנו נגאלין והלא כל מצרים מטונפת מעבודת כוכבים שלנו , אמר להם, הואיל והוא חפץ בגאולתכם אינו מביט בעבודת כוכבים שלכם, אלא מדלג על ההרים מקפץ על הגבעות, אין הרים וגבעות אלא עבודת כוכבים, כמו שנאמר (הושע ד׳:י״ג) על ראשי ההרים יזבחו ועל הגבעות יקטרו.<br/>(שם)
<b>מדלג על ההרים וגו'. </b>מדלג על ההרים – בזכות אבות, מקפץ על הגבעות – בזכות אמהות .<br/>(ר"ה י"א א')
<h3>פסוק ט</h3>
<b>דומה דודי. </b>[דודי זה הקב"ה, ולמה נקרא שמו דודי], לפי שאמרה כנסת ישראל, רבש"ע, אתה אומר לן דיו דיו [ואנו אומרים] ואנו את לגבן תחלה  [מ"ר]
<b>לצבי. </b>כצבי, מה צבי זה מדלג מהר להר, מבקעה לבקעה, מאילן לאילן, מסוכה לסוכה, ומגדר לגדר, כך הקב"ה מקפץ מבית הכנסת זה לבית הכנסת אחר, מבית מדרש זה לבית מדרש אחר כדי לברך את ישראל .<br/>(מ"ר)
<b>לצבי. </b>כצבי, מה צבי זה מדלג מהר להר, מבקעה לבקעה, מאילן לאילן, מסוכה לסוכה, ומגדר לגדר, כך הקב"ה קפץ ממצרים לים ומים לסיני ומסיני לעתיד .<br/>(שם)
<b>לצבי. </b>כצבי, מה צבי זה נראה וחוזר ונכסה, נראה וחוזר ונכסה, כך גואל הראשון נראה וחוזר ונכסה, נראה וחוזר ונכסה, וכן גואל האחרון .<br/>(שם)
<b>לעפר האילים. </b>רבי יוסי ב"ר חנינא אומר, לאורזליהון דאיילתא .<br/>(שם)
<b>אחר כתלנו. </b>אחר כתלנו של סיני, כמו שנאמר כי ביום השלישי ירד ה' .<br/>(שם)
<b>אחר כתלנו. </b>אחר כותל מערבי של בית המקדש, ולמה כן, לפי שנשבע לו הקב"ה שאינו חרב לעולם .<br/>(שם)
<b>משגיח מן החלנות. </b>כמו שנאמר וירד ה' על הר סיני אל ראש ההר וגו' .<br/>(שם)
<b>משגיח מן החלנות וגו'. </b>משגיח מן החלונות זו זכות אבות. מציץ מן החרכים זו זכות אמהות .<br/>(שם)
<b>מציץ מן חרכים. </b>כמו שנאמר וידבר אלהים את כל הדברים, ומהו ענה דודי ואמר לי – אנכי ה' אלוהיך . דבר אחר אמר לי החודש הזה לכם ראש חדשים .<br/>(שם)
<h3>פסוק י</h3>
<b>ענה דודי ואמר. </b>וכי לא זו היא עניה ולא זו היא אמירה, אלא ענה ע"י משה ואמר על ידי אהרן, דבר אחר ענה ע"י דניאל ואמר ע"י עזרא, דבר אחר ענה ע"י אליהו ואמר על ידי מלך המשיח, ומה אמר קומי לך רעיתי יפתי קומי זרוזי גרמיך .<br/>(שם)
<b>קומי לך וגו'. </b>קומי לך בתו של אברהם דכתיב ביה לך לך, רעיתי יפתי – בתו של יצחק שרעה אותי ויפה אותי על גב המזבח, ולכי לך בתו של יעקב דכתיב ביה וישמע יעקב אל אביו ואל אמו וילך פדנה ארם .<br/>(מ"ר)
<h3>פסוק יא</h3>
<b>הסתו עבר. </b>הסתו עבר אלו ארבעים שנה שעשו ישראל במדבר . דבר אחר, אלו שבעים שנה שעשו ישראל בגולה בימי עזרא . דבר אחר, אלו ארבע מאות שנה שנגזרו על אבותינו במצרים, דבר אחר, אלו מאתים ועשר שנים שנשתעבדו במצרים, דבר אחר, זו מלכות כותים שמסיתה את העולם ומטעת אותו בכזביה .<br/>(שם)
<b>הגשם חלף. </b>אלו ל"ח שנים שהיו ישראל כמנודין במדבר . ד"א, אלו נ"ב שנה משנחרב הבית עד שנעקרה מלכות כשדים . ד"א, זה השעבוד [בימי מלך המשיח] .<br/>(שם)
<h3>פסוק יב</h3>
<b>הנצנים נראו. </b>אלו משה ואהרן, אלו הנשיאים, אלו מרדכי וחבורתו, עזרא וחבורתו, אליהו ומלך המשיח ומלכי צדק ומשוח מלחמה .<br/>(שם)
<b>עת הזמיר הגיע. </b>הגיע זמנם של כותים להזמר, של רשעים להשבר, של בבליים להשמד, של מלכות הרשעה להכלות . דבר אחר, עת הזמיר הגיע, הגיע זמנה של ערלה להזמר , הגיע זמנו של ביהמ"ק להבנות בימי עזרא, הגיע זמנם של ישראל להגאל, הגיע זמנה של מלכות שמים להגלות, הגיע זמן של ים סוף להבקע, הגיע זמן שתעשו זמירות להקב"ה, שנאמר עזי וזמרת יה, הגיע זמנה של א"י להחלק .<br/>(שם)
<b>וקול התור נשבע בארצנו. </b>א"ר יוחנן, קול תייר נשמע בארצנו, זה קולו של משה שאמר כה אמר ה' כחצות הלילה, זה קולו של יהושע בשעה שאמר עברו בקרב המחנה. דבר אחר, זה קולו של כורש בשעה שאמר (עזרא א׳:ג׳) מי בכם מכל עמו יהי ה' אלהיו עמו ויעל לירושלים אשר ביהודה, דבר אחר, זה קולו של מלך המשיח המכריז ואומר (ישעיהו נ״ב:ז׳) מה נאוו על ההרים רגלי מבשר .<br/>(מ"ר)
<h3>פסוק יג</h3>
<b>התאנה חנטה פגיה. </b>התנוקת קרויה פגה, על שם התאנה חנטה פגיה .<br/>(נדה מ"ז א')
<b>התאנה חנטה פגיה וגו'. </b>התאנה חנטה פגיה אלו סלי הבכורים, והגפנים סמדר נתנו ריח – אלו הנסכים .<br/>(מ"ר)
<b>התאנה חנטה פגיה וגו'. </b>א"ר חייא בר אבא, סמוך לימות המשיח דבר גדול בא לעולם והרשעים כלים , והגפנים סמדר נתנו ריח – אלו הנשארים, ועליהם נאמר (ישעיהו ד׳:ג׳) והיה הנשאר בציון והנותר בירושלים .<br/>(שם)
<h3>פסוק יד</h3>
<b>יונתי. </b>מהו יונתי , אמר הקב"ה אצלי הם כיונה, מפני שנעשים כיונה תמה ושומעין לי, כמו שנאמר ויאמן העם, אבל אצל אוה"ע הם כחיות .<br/>(מ"ר)
<b>יונתי וגו'. </b>תנא דבי ר' ישמעאל, בשעה שיצאו ישראל ממצרים למה היו דומין, ליונה שברחה מפני הנץ ונכנסה לנקיק הסלע ומצאה שם הנחש מקנן, מה עשתה, התחילה צווחת כדי שישמע בעל השובך ויצילה, כך היו ישראל, בשעה שראו את המצרים רודפים אחריהם, לירד לים לא היו יכולין שעדיין לא נקרע, לחזור לא היו יכולין, שכבר הקריב פרעה, מה עשו, התחילו צועקים להקב"ה, ועל אותה שעה אמר הקב"ה יונתי בחגוי הסלע, השמיעיני את קולך, את הקול אין כתיב כאן, אלא את קולך – שכבר שמעתי במצרים.<br>(שם)
<b>יונתי וגו'. </b>ר' אלעזר פתר קרא בשעה שעמדו ישראל על הים, יונתי בחגוי הסלע, שהיו חבויים בסתרו של ים , הראיני את מראיך, הדא הוא דכתיב התיצבו וראי את ישועת ה', השמיעיני את קולך – זו השירה שנאמר אז ישיר משה, כי קולך ערב – זה השיר, ומראיך נאוה – שהיו ישראל מראים באצבע ואומרים זה אלי ואנוהו.<br/>(שם)
<b>יונתי וגו'. </b>ר' עקיבא פתר קרא בשעה שעמדו ישראל לפני הר סיני, יונתי בחגוי הסלע – שהיו חבויין בסתרו של סיני , הראיני את מראיך – שנאמר וכל העם רואים את הקולות, השמיעיני את קולך זה קול שלפני הדברות, שנאמר כל אשר דבר ה' נעשה, כי קולך ערב – זה קול שלאחר הדברות, שנאמר וישמע ה' את קול דבריכם , ומראך נאוה – שנאמר וירא העם וינועו.<br/>(שם)
<b>יונתי וגו'. </b>רבי יוסי הגלילי פתר קרא במלכיות , יונתי בחגוי הסלע – שחבויין בסתרן של מלכיות, הראיני את מראיך – אלו מעשים טובים, השמיעיני את קולך, זה התלמוד, כי קולך ערב זה התלמוד, ומראך נאוה אלו מעשים טובים .<br/>(שם)
<b>יונתי וגו'. </b>ר' הונא ור' אחא ב"ר חנינא פתרי קרא באהל מועד. יונתי בחגוי הסלע שהיו חבויין בסתר אהל מועד , הראיני את מראיך – כמש"נ (פ' שמיני) ותקהל העדה פתח אהל מועד, השמיעיני את קולך, כמו שנאמר וירא כל העם וירנו, כי קולך ערב – זה השיר  ומראך נאוה – כמש"נ (שם) ויקרבו כל העדה, ויעמדו לפני ה' .<br/>(שם)
<b>יונתי וגו'. </b>ר' תנחומא פתר קרא בבית העולמים , יונתי בחגוי הסלע – שהיו חבויין בסתר בית עולמים , הראיני את מראיך, כמש"נ (מלכים א ח׳:א׳) אז יקהל שלמה , השמיעיני את קולך, כמש"נ (ד"ה ב' ה') ויהי כאחד למחצצרים ולמשוררים להשמיע קול אחד, כי קולך ערב, זה השיר, ומראך נאוה אלו הקרבנות, כמש"נ (מלכים א ח׳:ס״ג) ויזבח שלמה את זבח השלמים וגו' .<br/>(שם)
<b>הראיני וגו'. </b>רבי אליהו פתר קרא בעולי רגלים, הראיני את מראיך אלו עולי רגלים שנאמר שלש פעמים בשנה יראה וגו', השמיעיני את קולך – זו קריאת ההלל בנעימה, כי קולך ערב – זה השיר, ומראך נאוה – זה הדוכן .<br/>(מ"ר)
<b>כי קולך ערב. </b>אמר שמואל, קול באשה ערוה, דכתיב כי קולך ערב .<br/>(ברכות כ"ד א')
<b>כי קולך ערב. </b>א"ר חסדא, קול עבה באשה ה"ז מום, שנא' כי קולך ערב .<br/>(כתובות ע"ה א')
<b>כי קולך ערב. </b>שאלו התלמידים את ר' דוסתאי ב"ר ינאי, מפני מה האשה קולה ערב ואין האיש קולו ערב, אמר להו, זו ממקום שנבראה וזה ממקום שנברא .<br/>(נדה ל"א ב')
<b>כי קולך ערב. </b>רבי שילא ור' יוחנן אמרי, מפני מה נתעקרו אמהות, בשביל שהיה הקב"ה מתאוה לשמוע שיחתן, הדא הוא דכתיב כי קולך ערב .<br/>(מ"ר)
<h3>פסוק טו</h3>
<b>אחזו לנו שעלים. </b>שועלים אלו המצרים שהיו ערומין כשועלים  [ומהו אחזו לנו ששמרו את ילדי ישראל להשליכן ליאור] .<br/>(שם)
<b>אחזו לנו שעלים. </b>בשעה שגזר פרעה כל הבן הילד היאורה תשליכוהו היו המצרים משלחין בניהם לבתי מרחצאות ורואין איזו אשה מישראל מעוברת וחוזרים ואומרים לאבותיהם, לפלניתא ג' חדשים, לפלניתא ד', לפלניתא ה', ולמנינם היו נוטלין אותן מדדיהן ומשליכין ליאור, הדא הוא דכתיב אחזו לנו שועלים קטנים, ששמרו אותנו ליאור .<br/>(שם)
<b>אחזו לנו שעלים. </b>א"ר ברכיה, שועלים קדמאה מלא, תנינא חסר – שעלים כתיב, אותם הם השועלים שירדו לשעלו של ים  [מ"ר]
<b>שעלים קטנים. </b>א"ר חנן, [בשעה שגזר פרעה כל הבן הילד היאורה תשליכוהו] היו בנות ישראל נוטלות בניהן וטומנות אותן במחילות , והיו המצרים נוטלים בניהם הקטנים ומכניסין אותן לבתיהן של ישראל ועוקצים אותם והם בוכין והיה התינוק של ישראל שומע קול חבירו שבוכה ובוכה עמו והיו נוטלין אותן ומשליכין ליאור, הדא הוא דכתיב אחזו לנו שועלים שועלים קטנים .<br/>(שם)
<b>שעלים קטנים. </b>רבי ברכיה אומר, שועלים קטנים אלו ארבע מלכיות, שנאמר (משלי ל׳:כ״ד) ארבעה הם קטני ארץ .<br/>(שם)
<b>מחבלים כרמים. </b>כרמים אלו ישראל, שנאמר(ישעיהו ה׳:ז׳) כי כרם ה' צבאות בית ישראל.<br>(שם)
<b>וכרמינו סמדר. </b>מי גרם לכרמנו להיות סמדר, בשביל (יחזקאל כ״ב:ל׳) ואבקש מהם איש גודר גדר ועומד בפרץ לפני בעד הארץ לבלתי שחתה ולא מצאתי .<br/>(שם).
<h3>פסוק טז</h3>
<b>דודי לי ואני לו. </b>הוא לי לאלהים, אנכי ה' אלהיך, ואני לו לעם ולאומה, שנאמר (ישעיהו נ״א:ד׳) הקשיבו אלי עמי ולאומים אלי האזינו. הוא לי לאב, כי אתה אבינו, ואני לו לבן, בני בכורי ישראל, הוא לי לרועה, רועה ישראל האזינה (תהילים פ׳:ב׳) ואני לו לצאן, צאן מרעיתי (יחזקאל ל״ד:ל״א), היא לי לשומר, שומר ישראל (תהלים קכ"א) ואני לו לכרם, כי כרם ה' צבאות בית ישראל (ישעיהו ה׳:ז׳). הוא לי במקניאין, כמש"נ ובכל אלהי מצרים אעשה שפטים ואני לו במכעיסין, כמש"נ הן נזבח את תועבת מצרים <sup style="color: gray;">קנט</sup>. הוא אמר לי אל יחסר המזג ואני אמרתי לו ה' רועי לא אחסר <sup style="color: gray;">קס</sup>, הוא קראני אחותי רעיתי יונתי תמתי, ואני אמרתי לו זה דודי וזה רעי. הוא אמר לי הנך יפה רעיתי ואני אמרתי לו הנך יפה דודי אף נעים. הוא אמר לי ומי כעמך בישראל גוי אחד בארץ (שמואל ב ז׳:כ״ג) ואני מיחדת שמו בכל יום פעמים ה' אחד, [ולפיכך] כשהיה לי דבר לבקש לא תבעתי אלא מידו, וכשיש לו דבר לא תבע אלא ממני ומידי, דבר אל בני ישראל ויקחו לי תרומה, ועשו לי מקדש [מ"ר]
<b>הרעה בשושנים. </b>אין שרביטו של הקב"ה ממשמש ובא אלא בבני אדם שלבם רך כשושנה, לפיכך אין הקב"ה מנסה אלא הצדיקים שנאמר (תהילים י״א:ה׳) ה' צדיק יבחן <sup style="color: gray;">קסא</sup>.<br/>(שם)
<h3>פסוק יז</h3>
<b>עד שיפוח היום. </b>ר' יודן אומר. עד שאכניס פיחה בלילן של מלכיות, לא כבר הכנסתי פיחה בלילן של מצרים שהיו ת' שנה ועשיתם מאתים וי' שנה <sup style="color: gray;">קסב</sup>.<br/>(שם)
<b>עד שיפוח היום. </b>ר' ברכיה אומר, עד שיפוח היום – עד שארתיח היום, כמו שנאמר (יחזקאל כ״א:ל״ו) באש עברתי אפיח עליך לפחת עליו האש <sup style="color: gray;">קסג</sup>.<br/>(שם)
<b>ונסו הצללים. </b>ר' יודן אמר, אלו שני צללים קשים שהיו לישראל במצרים, של טיט ושל לבנים. ור' ברכיה אמר, אלו צללי יגון ואנחה <sup style="color: gray;">קסד</sup>.<br/>(שם)
<b>סב וגו'. </b>סוף שאני נהפך לכם ממדת הדין למדת רחמים וממהר בגאולתכם כצבי וכאיל <sup style="color: gray;">קסה</sup>.<br/>(שם)
<b>או לעפר האילים. </b>ר' יוסי ב"ר חנינא אמר, לאורזליהון דאיילתא <sup style="color: gray;">קסו</sup>.<br/>(שם)
<b>על הרי בתר. </b>ר' יוסי ב"ר חנינא אמר, בזכות התנאים שהתניתי עם אברהם אביכם בין הבתרים <sup style="color: gray;">קסז</sup>, ור' יודן אמר, על הרי בתר, כדי שיתלו המלכיות בתר אריוהון <sup style="color: gray;">קסח</sup> ור' ברכיה אמר, אמר הקב"ה, אפילו אין לי עליהם אלא מה שעשו בביתר דיני ימתח עליהם <sup style="color: gray;">קסט</sup>.<br/>(מ"ר)
<h2>פרק ג</h2>
<h3>פסוק א</h3>
<b>על משכבי. </b>א"ר אבהו, מהו על משכבי – על מרעי  כמש"נ ונפל למשכב.<br/>(שם)
<b>על משכבי בלילות. </b>מהו בלילות, א"ר לוי באו לילות , אמרה כנסת ישראל לפני הקב"ה, רבש"ע, לשעבר היית מאיר לי בין לילה ללילה, בין לילה של מצרים ללילה של בבל, בין לילה של בבל ללילה של מדי, בין לילה של מדי ללילה של יון ובין לילה של יון ללילה של אדום  ועכשיו שישנתי לי מן התורה ומן המצות נסמכו לי לילות ללילות .<br/>(שם)
<b>על משכבי בלילות וגו'. </b>דבר אחר על משכבי בלילות זה לילה של מצרים , בקשתי את שאהבה נפשי – זה משה , מצאוני השומרים הסובבים – זה שבטו של לוי . אחזתיו ולא ארפנו עד שהבאתיו אל בית אמי – זה סיני , ואל חדר הורתי – זה אהל מועד שמשם נתחייבו ישראל בהוראה .<br/>(שם)
<b>על משכבי בלילות וגו'. </b>דבר אחר על משכבי בלילות זה לילה של בבל, בקשתי את שאהבה נפשי – זה דניאל , מצאוני השומרים הסובבים – אלו הכשדים .<br/>(שם)
<h3>פסוק ה</h3>
<b>השבעתי אתכם. </b>כפול ונדרש לעיל פרשה ב' פסוק ז'.
<h3>פסוק ו</h3>
<b>עולה מן המדבר. </b>עלויה מן המדבר, סילוקה מן המדבר. כמש"נ במדבר הזה יתמו, תורה מן המדבר, משכן מן המדבר, סנהדרין מן המדבר , כהונה ולויה מן המדבר, מלכות מן המדבר, כמש"נ ואתם תהיו לי ממלכת כהנים, נבואה מן המדבר , וכל מתנות טובות שנתן הקב"ה לישראל  כולם מן המדבר, הוי – עלויה מן המדבר .<br/>(מ"ר)
<b>כתימרות עשן. </b>מהו כתמרות עשן, בשעה שהיו ישראל מתנודדין ממסע למסע היה עמוד הענן יורד ועמוד אש צומח ועשן המערכה עולה, וכמין שני זקוקין של אש יוצאין מבין שני בדי הארון ושורפין לפניהם נחשים שרפים ועקרבים ואומות העולם נופלת עליהם אימתה ופחד.<br>(שם)
<b>כתימרות עשן. </b>דבר אחר כתמרות עשן – באלישבע בת עמינדב איירי, אמרו עליה, שראתה חמש שמחות ביום אחד, ראתה יבמה מלך, אחיה נשיא, בעלה כהן גדול, שני בניה סגני כהונה  ופנחס בן בנה משוח מלחמה, וכיון שנכנסו בניה להקריב ויצאו שרופין, נהפכה שמחתה לאבל ומיד נעשה כתמרות עשן .<br/>(שם)
<b>מקטרת מור. </b>זה אברהם אבינו, מה המור הזה ראש לכל הבשמים אף אברהם אבינו היה ראש לכל הצדיקים, ומה המור הזה כל מי שלוקטו ידיו מתמררות כך היה אברהם ממרר ומסגף עצמו ביסורים , ומה המור הזה אינו מפיח ריחו אלא באור כך לא הודיע אברהם את מעשיו הטובים אלא בכבשן האש .<br/>(שם)
<b>ולבונה. </b>זה אבינו יצחק שנקרב כקומץ לבונה על גבי המזבח .<br/>(שם)
<b>מכל אבקת רוכל. </b>זה אבינו יעקב, דאמר ר' יודן, כל הרוכלות שישראל עושין ומצליחין בעוה"ז הכל בזכות אותו האבק של יעקב אבינו , ומה קופת הרוכל יש בה מכל מיני בשמים, כך כהונה מיעקב לויה מיעקב ומלכות מיעקב.<br/>(מ"ר)
<b>מכל אבקת רוכל. </b>ר' יוחנן פתר קרא בקטורת בית אבטינוס , מקטרת מור ולבונה זה אחד מאחד עשר סממנין שהיו נותנין בה.<br/>(שם)
<b>מכל אבקת רוכל. </b>כד דמך ר' אלעזר ב"ר שמעון היה דורו קורא עליו מי זאת עולה וגו' מכל אבקת רוכל, מהו מכל אבקת רוכל, שהיה קרויי תנויי קריבוי ופיוטי .<br/>(שם)
<h3>פסוק ז</h3>
<b>הנה מטתו וגו'. </b>ר' אלעזר ב"ר יוסי פתר קרא בברכת כהנים. הנה מטתו – הנה מטותיו ושבטיו, כמש"נ (חבקוק ג') שבועות מטות , שלשלמה – שלמלך שהשלום שלו , ששים גבורים סביב לה – אלו ששים אותיות שבברכת כהנים , מגבורי ישראל – שהם מגברין את ישראל, כולם אחוזי חרב – א"ר עזריה, דברים מבורכין בגבורה, יברכך ה' יאר ה' ישא ה' , מלומדי מלחמה – שהם נלחמים בכל מיני פורעניות שבעולם , איש חרבו על ירכו מפחד בלילות, שאפילו אדם רואה בחלומו חרב מחתכת בירכו ילך לביהכנ"ס ויקרא ק"ש ויתפלל וישמע ברכת כהנים ויענה אחריהם אמן ואין דבר רע מזיקו, לפיכך מזהיר את בני אהרן כה תברכו ,.<br/>(שם)
<b>הנה מטתו וגו'. </b>רבי שמלאי פתר קרא במשמרות. הנה מטתו – הנה מטותיו שבטיו , שלשלמה – שלמלך שהשלום שלו . ששים גבורים – אלו כ"ד משמרות כהונה וכ"ד משמרות לויה ושתים עשרה מחלקות , מגבורי ישראל – שמשמרין את ישראל , כולם אחוזי חרב – אלו תלמידי חכמים שמלמדים לכהנים הלכות שחיטה , מלומדי מלחמה – שהיו מלמדים לכהנים האיך יעשו עבודה , איש חרבו וגו' – שהיו מזהירים אותם בעת ששוחטים שלא יפגלו ולא יותירו בקרבנות .<br/>(שם)
<b>הנה מטתו וגו'. </b>רבי יוחנן פתר קרא בסנהדריאות, הנה מטתו – מטותיו ושבטיו , שלשלמה שלמלך שהשלום שלו , ששים גבורים – אלו ששים איש מעם הארץ, כמש"נ (מ"ב כ"ח) וששים איש מעם הארץ הנמצאים בעיר , מגבורי ישראל – אלו י"א אנשים  כמש"נ (שם) ויקח רב טבחים את שריה כהן הראש ואת צפניה כהן משנה ואת שלשת שומרי הסף ומן העיר לקח סריס אחד, זה מופלא שבסנהדרין ולמה קורא אותו סריס – שמסרס את ההלכה  וחמשה אנשים מרואי פני המלך הרי י"א, וכשהוא אומר (ירמיה נ"ב) שבעה – להוסיף עליו שני סופרי דיינים, מגבורי ישראל – שמזכין את ישראל בגבורה , כולם אחוזי חרב – שהיו כולם שונין הלכה כחרב, שאם בא מעשה על ידיהם לא תהא הלכה קוהה להם , דבר אחר, שבשעת הדין הכל נושאין ונותנין האיך להוציא את הדין ואת המעשה  ומתפחדין מדינה של גיהנם .<br/>(שם)
<b>הנה מטתו וגו'. </b>רבנן פתרי קרא ביוצאי מצרים, הנה מטתו – מטותיו ושבטיו , שלשלמה – שלמלך שהשלום שלו , ששים גבורים מגבורי ישראל אלו ששים רבוא, שיצאו ממצרים מבן עשרים שנה ומעלה, מגבורי ישראל, אלו ששים רבוא שיצאו ממצרים מבן עשרים שנה ולמטה , איש חרבו על ירכו, שבשעה שאמר להם משה וכל ערל לא יאכל בו, מיד כל אחד ואחד נטל חרבו על ירכו ומל עצמו .<br/>(שם)
<b>מטתו שלשלמה. </b>בתחלה מלך שלמה על כל ישראל ולבסוף לא מלך אלא על ירושלים, שנאמר (קהלת א') אני קהלת הייתי מלך בירושלים ולבסוף לא מלך אלא על מטתו שנאמר הנה מטתו שלשלמה .<br/>(סנהדרין ב' ב')
<h3>פסוק ח</h3>
<b>כלם אחוזי חרב. </b>תני, עד שלא חטא שלמה היו לו שדה ושדות דהוי מזדיין בהון, כיון שחטא, מנה לו ששים גבורים מגבורי ישראל והעמידן לשמור את מטתו , הדא הוא דכתיב הנה מטתו שלשלמה כולם אחוזי חרב – שהיה מתפחד מן הרוחות.<br/>(מ"ר)
<b>מפחד בלילות. </b>א"ר שמואל בר נחמני א"ר יונתן, לעולם יראה דיין עצמו כאלו חרב מונחת לו בין ירכותיו וגיהנם פתוחה לו מתחתיו, שנאמר הנה מטתו שלשלמה ששים גבורים סביב לה מגבורי ישראל מפחד בלילות, מפחד של גיהנם שדומה ללילה .<br/>(יבמות ק"ט ב')
<h3>פסוק ט</h3>
<b>אפריון וגו'. </b>רבי יהודה ב"ר סימון פתר קרא במשכן, אפריון – זה משכן, עשה לו המלך שלמה – המלך שהשלום שלו , מעצי הלבנון – כמש"נ ועשית את הקרשים למשכן עצי שטים עומדים , עמודיו עשה כסף – אלו העמודים שנאמר, ווי העמודים וחשוקיהם כסף , רפידתו זהב – שנאמר ואת הקרשים תצפה זהב, מרכבו ארגמן – שנאמר ועשית פרכת תכלת וארגמן . תוכו רצוף אהבה, ר' יודן אמר זו זכות תורה וזכות צדיקים, ור' סימון אמר זו השכינה .<br/>(מ"ר)
<b>אפריון וגו'. </b>דבר אחר אפריון זה העולם , עשה לו המלך שלמה – המלך שהשלום שלו , מעצי הלבנון – שנבנה מבית קה"ק שלמטה  דתנן משניטל הארון אבן היתה שם ושתיה היתה נקראת, ולמה נקראת שתיה – שממנה הושתה כל העולם , עמודיו עשה כסף – זה הרקיע כמש"נ (איוב כ״ו:י״א) עמודי שמים ירופפו, ולמה קרי ליה כסף שהוא מכסף על כל מעשה בראשית, וכה"א השמים מספרים כבוד אל , רפידתו זהב – אלו פירות הארץ ופירות האילן שדומין לזהב , מרכבו ארגמן – כמש"נ רוכב שמים בעזרך , תוכו רצוף אהבה – ר' יודן אמר זו זכות התורה וזכות צדיקים העוסקין בה, ר' סימון אמר זו השכינה.<br/>(מ"ר)
<b>אפריון וגו'. </b>ר' יודן ב"ר אלעאי פתר קרא בארון, אפריון – פריומא  זה הארון, עשה לו המלך שלמה – המלך שהשלום שלו , מעצי הלבנון – כמש"נ ויעש את הארון עצי שטים, עמודיו עשה כסף – אלו שני העמודים העומדים לפנים שהיו של כסף , רפידתו זהב – שנאמר ויצפהו זהב טהור, מרכבו ארגמן – ר' תנחומא אומר זו פרוכת , ר' ביבי אומר זה הכפרת שזהבו דומה לארגמן , תוכו רצוף אהבה, רבי יודן אמר זו זכות תורה ולומדיה, ור' סימון אמר זו השכינה .<br/>(שם)
<b>אפריון וגו'. </b>דבר אחר אפריון זה כסא הכבוד, עשה לו המלך שלמה – המלך שהשלום שלו , מעצי הלבנון זה בית קדשי הקדשים של מעלה שהוא מכוון כנגד בית קה"ק של מטה , הדא הוא דכתיב מכון לשבתך – מכוון כנגד שבתך , עמודיו עשה כסף כמש"נ (איוב כ"ו) עמודי שמים ירופפו, רפידתו זהב אלו דברי תורה שנאמר הנחמדים מזהב , מרכבו ארגמן כמש"נ (תהלים ס"ח) לרוכב בשמי שמי קדם, תוכו רצוף אהבה – ר' אבהו אומר, ד' גאים הן, גאה שבעופות – נשר, גאה שבבהמות – שור, גאה שבחיות – אריה, גאה שבכולן – אדם, וכולן חקקן הקב"ה בכסא הכבוד שלו, שנאמר (שם ק"ג) ה' בשמים הכין כסאו – ממה שהכין כסאו על הגאים תדע שמלכותו בכל משלה .<br/>(שם)
<b>אפריון וגו'. </b>דבר אחר אפריון זה בית המקדש, עשה לו המלך שלמה – שלמה ודאי , מעצי הלבנון שנאמר (ד"ה ב' ב') ואנחנו נכרת עצים מן הלבנון, עמודיו עשה כסף שנאמר (מ"א ז') ויקם את העמודים לאולם ההיכל , רפידתו זהב – כההיא דתנינן שכל הבית נטוח בזהב , מרכבו ארגמן – כמש"נ (ד"ה ב' ג') ויעש את הפרוכת תכלת וארגמן , תוכו רצוף אהבה, ר' יודן אמר זו זכות התורה וזכות צדיקים העוסקין בה, ר' סימון אמר זו השכינה .<br/>(שם)
<h3>פסוק י</h3>
<b>עמודיו וגו'. </b>נתבאר בדרשות פסוק הקודם.
<h3>פסוק יא</h3>
<b>בנות ציון. </b>בנים המצוינים לי בתגלחת במילה ובציצית .<br/>(מ"ר)
<b>במלך שלמה. </b>במלך שברא בריותיו שלמות, ברא חמה ולבנה כוכבים ומזלות על מלאתן .<br/>(שם)
<b>במלך שלמה. </b>דבר אחר במלך שלמה – במלך שהשלום שלו, שהשלים מעשיו לבריותיו, כיצד, השלים האש לאברהם אבינו, החרב ליצחק, המלאך ליעקב , דבר אחר, במלך שעשה שלום בין בריותיו, בין מיכאל שר של שלג ובין גבריאל שר של אש, ולא זה מכבה זה ולא זה מכבה זה .<br/>(שם)
<b>במלך שלמה וגו'. </b>[במלך שהשלום שלו, בעטרה שעטרה לו אמו, זו כנסת ישראל], ביום חתונתו, זו מתן תורה  וביום שמחת לבו זה בנין ביהמ"ק .<br/>(תענית כ"ו ב')
<b>שעטרה לו אמו. </b>א"ר חנינא בר יצחק, חזרנו על כל המקרא ולא מצינו שעשתה בת שבע עטרה לשלמה, אלא מהו בעטרה שעטרה לו אמו – מה עטרה זו קבועה באבנים טובות ומרגליות כך היה אהל מועד מצויין בתכלת וארגמן ובתולעת השני ובשש .<br/>(מ"ר)
<b>ביום חתונתו וגו'. </b>ביום חתונתו זה סיני שהיו כחתנים  וביום שמחת לבו אלו דברי תורה, כמש"נ פקודי ה' ישרים בשמחי לב .<br/>(מ"ר)
<h2>פרק ד</h2>
<h3>פסוק א</h3>
<b>הנך יפה וגו'. </b>כפול ונדרש לעיל פרשה א' פסוק ט"ו.
<b>שערך כעדר וגו'. </b>רבי יוחנן פתר קרא בישראל לפני הר סיני, עדר שעמדו על הר סיני לא היו עומדים ברוחה אלא מבעד לצמתך – מצמצמין עצמן על כל דבור ביראה ברתת ובזיע , שגלשו מהר גלעד – הר שגלשתם מתוכו  עשיתי אותו גל ועד לאוה"ע , ואיזה זה – זה הר סיני, ומה הגלשה הגלשתן מתוכו  – שנייך כעדר הקצובות מלין קצובין , רמ"ח מצות עשה ושס"ה מצות ל"ת, שעלו מן הרחצה – שהיו אז כולן מרוחצין מן העונות , שכולן מתאימות – דא"ר יוחנן, ביום שירד הקב"ה על הר סיני לתת תורה לישראל ירדו עמו ששים רבוא של מלאכי השרת וביד כל אחד עטרה לעטר את כל אחד מישראל , ושכולה אין בהם שלא היה נזוק אחד מהם , כחוט השני שפתותיך – זה הקול שלפני הדבור, כמש"נ ויען כל העם קול אחד ויאמרו כל אשר דבר ה' נעשה ונשמע , ומדברך נאוה – זה הקול שלאחר הדבור שנאמר (פ' ואתחנן) וישמע ה' את קול דבריכם , באותה שעה מקלסן משה, כפלח הרמון רקתך, אפילו הריקן שבך רצוף תורות כרמון הזה, ואין צריך לומר מבעד לצמתך מהצנועין ומצומתין שבכם  כמגדל דוד צוארך – מה שגדל אתכם דוד בספרו(תהילים ס״ח:ח׳) אלהים בצאתך לפני עמך מה כתיב בתרי' ארץ רעשה וגו' , בנוי לתלפיות – ספר שאמרוהו פיות הרבה, אדה"ר, אברהם, משה, דוד שלמה, אסף, הימן, ידותון, שלשה בני קרח, ועזרא , אלף המגן – כל אותן האלפים ורבבות שעמדו לפני הר סיני והגנתי עליהם לא הגנתי אלא בזכות אותו הבא לאלף דור , ולא אתם בעצמכם נתליתם בו אלא כל שלטי הגבורים – כל מי שיעמוד וישלוט ויתגבר על יצרו כל דורו נתלה בהם, ועל ידי מי נתן התורה – ע"י שני שדיך, אלו משה ואהרן .<br/>(מ"ר)
<b>שערך כערך וגו'. </b>רבי יצחק פתר קראי במלחמת מדין, שערך כעדר העזים, עדרים שהלכו למלחמת מדין לא הלכו אלא בזכות משה ופינחס , שגלשו מהר גלעד, הר שגלשתם מתוכו עשיתיו גל ועד לאוה"ע  ואיזו זו, זו מלחמת מדין , ומה הגלשה הגלשתם מתוכו שנייך כעדר הקצובות , מלין קצובין י"ב אלף בנדבה וי"ב אלף במסירה, שנאמד (פ' מטות) וימסרו מאלפי ישראל אלף למטה , שעלו מן הרחצה רב הונא אמר, שלא הקדים אחד מהן תפלין של ראש לתפלין של יד , שכולם מתאימות שבשעה שהיו נכנסין זוגות זוגות אצל האשה  היה אחד מהם מפחם פניה ואחד מפרק נזמיה , ושכולה אין בהם שלא נחשד אחד מהם בעבירה, כחוט השני שפתותיך בשעה שאמרו למשה לא נפקד ממנו איש לעבירה, ומדברך נאוה שאמרו לו ונקרב את קרבן ה'. א"ל משה, אם לא חטאתם קרבן למה, א"ל, א"א שלא הזיע יצה"ר קימעא . באותה שעה התחיל משה לשבחן כפלח הרמון רקתך אפי' ריקנין שבכם מלאים מצות ומע"ט כרמון הזה, ואצ"ל מבעד לצמתך על הצנועין והמצומתין שבכם . כמגדל דוד צוארך מה שגדל אתכם דוד בספרו, לסיחן מלך האמורי ולעוג מלך הבשן וגו', בנוי לתלפיות ספר שאמרוהו פיות הרבה , אלף המגן תלוי עליו כל הרבבות והאלפים שהלכו למלחמת מדין והגנתי עליהם לא הגנתי אלא בזכות אותו שבא לאלף דור , ולא אתם בעצמכם נתליתם בו אלא כל שלטי הגבורים, כל ששולט ומתגבר ביצרו קרוי גבור וכל דורו נתלה בהם, וע"י מי נעשית מלחמת מדין – ע"י שני שדיך, ע"י משה ופנחס .<br/>(שם)
<b>שערך כעדר וגו'. </b>רב הונא פתר קראי בירדן, שערך כעדר העזים – עדר שעברו את הירדן לא עברו אלא בזכות אבינו יעקב, הדא הוא דכתיב מה לך הים כי תנוס וגו' מלפני אלוה יעקב , שגלשו מהר גלעד – הר שגלשתם מתוכו עשיתיו גל ועד לאוה"ע  ואיזה זה, זה הירדן, ומה דגלשה הגלשתם מתוכו – שנייך כעדר הקצובות – ביזת סיחן ועוג , שעלו מן הרחצה , א"ר אלעזר, בששים אלף נכבשה ארץ כנען, שכולם מתאימות – שהיו מותאמים בין החלוץ למאסף, הדא היא דכתיב (יהושע ו׳:ט׳) והחלוץ הולך וגו' , ושכולה אין בהם – שלא היה נזוק אחד מהם. כחוט השני שפתותיך – כשאמרו ליהושע כל אשר צויתנו נעשה, ומדברך נאוה – שאמרו כל אשר ימרה את פיך וגו', באותה שעה מקלסן יהושע, כפלח הרמון רקתך, אפילו ריקנין שבכם מלאים מצות כרמון, ואין צ"ל מבעד לצמתך – על הצנועין ועל המצומתין שבכם  כמגדל דוד צוארך – במה גדל אתכם דוד בספרו למכה מלכים גדולים, בנוי לתלפיות – ספר שאמרוהו פיות הרבה . אלף המגן, כל אותן האלפים והרבבות שעברו את הירדן והגנתי עליהם לא הגנתי אלא בזכות אותו הבא לאלף דור . ולא אתם בעצמכם נתליתם בו אלא כל שלטי הגבורים, שכל מי שיעמוד ישלוט ויתגבר ביצרו כל דורו נתלה בהם, וע"י מי עברו ישראל את הירדן – ע"י שני שדיך – אלו יהושע ואלעזר .<br/>(מ"ר)
<b>שערך כעדר העזים. </b>א"ר ששת, שער באשה ערוה, שנאמר שערך כעדר העזים .<br/>(ברכות כ"ד א')
<b>שגלשו מהר גלעד. </b>הר שגלשתם מתוכו עשיתיו גל ועד לאוה"ע  ואיזה זה, זה ביהמ"ק, שנאבד נורא אלהים ממקדשיך , ומה הגלשה הגלשתם מתוכו  שניך כעדר הקצובות, מלין קצובין אלו בגדי כהונה גדולה , שעלו מן הרחצה – שמכפרין על ישראל , שכולם מתאימות אלו ב' שרשרות של זהב שיוצאות מבין החושן והיו נראות מתוכו כמין שתים נרתיקות , ושכולה אין בהם – שלא נתאכלה אחת מהן , כחוט השני שפתותיך זה נזר הקודש  ומדברך נאוה – זה הציץ .<br/>(מ"ר)
<b>שגלשו מהר גלעד. </b>הר שגלשתם מתוכו עשיתיו גל ועד לאוה"ע , ואיזה זה, אלו המשמרות , ומה הגלשה הגלשתן מתוכו  שנייך כעדר הקצובות מלין קצובין ב"ד משמרות כהונה וכ"ד משמרות לויה י"ב מחלקות , שעלו מן הרחצה – שמשמרין לישראל , שכולם מתאימות – דתנינן בג' פרקים בשנה היו כל המשמרות שוות , ושכולה אין בהם – דתנינן הראשון בראש וברגל , כחוט השני שפתותיך, דתנינן שחה לנסך הניף הסגן בסודר והקיש בן ארזא בצלצל , ומדברך נאוה – זה השיר.<br/>(שם)
<b>שגלשו מהר גלעד. </b>הר שגלשתם מתוכו עשיתיו גל ועד לאוה"ע , ואיזה זה, אלו הקרבנות , ומה הגלשה גלשתם מתוכו  שניך כעדר הקצובות מלין קצובין כבש אחד בבקר וכבש אחד בין הערבים , שעלו מן הרחצה – שמכפרים על ישראל , שכולם מתאימות – דתנן איל קרב בי"א בט"ו , ושכולה אין בהם דתנן הקרבים והסולת והיין בשלשה שלשה, כחוט השני שפתותיך כמו דתנן חוט של סיקרא חוגרו באמצע כדי להבדיל בין דמים העליונים לדמים התחתונים  [מ"ר]
<b>שגלשו מהר גלעד. </b>הר שגלשתם מתוכו עשיתיו גל ועד לאוה"ע , ואיזה זה _ אלו סנהדרין , ומה הגלשה הגלשתם מתוכו  שנייך כעדר הקצובות מלין קצובין אלו מזכין ואלו מחייבין , שעלו מן הרחצה – שמזכין את ישראל , שכולם מתאימות – דתנינן מצאו לו זכות פטרוהו ואם לאו מעבירין דינו למחר , ושכולה אין בהם – שאין הלכה קוהה בהם , כחוט השני שפתותיך – כגזירת מלך בן גזירת בית דין .<br/>(שם)
<b>שגלשו מהר גלעד. </b>הר שגלשתם מתוכו עשיתי אותו גל ועד לאוה"ע ואיזה זה – זה ים סוף , ומה הגלשה הגלשתם מתוכו  שנייך כעדר הקצובות מלין קצובין ביזת מצרים וביזת הים , שעלו מן הרחצה – שהשירה מחלה להם , שכולם מתאימות – שהיו כולם מותאמים בין שכינה למלאך, כמש"נ ויסע מלאך האלהים ההולך וגו'  ושכולה אין בהם – שלא ניזוק אחד מהם. כחוט השני שפתותיך – בשעה שאמרו השירה, ומדברך נאוה – שמראין באצבע ואומרים זה אלי ואנוהו. באותה שעה התחיל משה משבחן כפלח הרמון רקתך, אפי' ריקן שבך מלא מצות כרמון ואין צ"ל מבעד לצמתך על הצנועין והמצומתין שבכם . כמגדל דוד צוארך, מה שגדל אתכם דוד בספרו – לגוזר ים סוף לגזרים. בנוי לתלפיות – ספר שאמרוהו פיות הרבה , אלף המגן תלוי עליו – כל אותן האלפים ורבבות שעמדו על הים והגנתי עליהם לא הגנתי אלא בזכות אותו שבא לאלף דור , כל שלטי הגבורים – להביא מי שהוא עומד ושולט ומתגבר ביצרו כל דורו נתלה בו, וע"י מי נקרע לכם ים סוף – ע"י שני שדיך – אלו משה ואהרן .<br/>(שם)
<h3>פסוק ג</h3>
<b>כחוט השני וגו'. </b>כחוט השני שפתותיך – זה לשון של זהורית  ומדברך נאוה – זה שעיר המשתלח , אמרו ישראל לפני הקב"ה, רבש"ע, אין לנו לשון של זהורית ושעיר המשתלח , אמר להם, כחוט השני שפתותיך – רחישת פיך חביבה עלי כחוט של זהורית, ומדברך נאוה – מדברתיך יאי .<br/>(שם)
<b>ומדברך נאוה. </b>מדבר שלך נאוה, דא"ר אבא בר כהנא, אע"פ שהוא מדבר חייבין על מחיצתו עכשיו כשם שחייבין על מחיצתו בזמן שהוא בנוי .<br/>(שם)
<b>כפלח הרמון רקתך. </b>ת"ר, הרואה רמונים בחלום, אם ע"ה הוא יצפה למצות, שנאמר כפלח הרמון רקתך – אפילו ריקנין שבך מלאים מצות כרמון .<br/>(ברכות נ"ז א')
<b>כפלח הרמון רקתך. </b>רבי אבא ורבי אחא, חד אמר, הריקן שבשלש שורות [שבסנהדרין] רצוף תורה כרמון הזה  ואין צ"ל מבעד לצמתך – על היושבין בסנהדרין עצמה , וחד אמר, הריקן שבסנהדרין רצוף תורה כרמון הזה, ואין צ"ל על יושבין תחת הזית ותחת הגפן והתאנה ועוסקין בדברי תורה .<br/>(מ"ר)
<b>כפלח הרמון רקתך. </b>מעשה בחמריה דר' יונתן שהשיב תשובה נצחת לכותי אחד, קרי עליה ר' יונתן, כפלח הרמון רקתך מבעד לצמתך, אפילו ריקנין שבך מלאים תשובות כרמון, ואין צ"ל מבעד הצנועין והמצומתין שבכם .<br/>(מ"ר)
<h3>פסוק ד</h3>
<b>כמגדל דויד צוארך. </b>זה ביהמ"ק, ולמה מדמהו בצואר, שכל הימים שהיה ביהמ"ק בנוי קיים היה צוארן של ישראל פשוט בין אוה"ע , וכיון שהרב כביכול נכפף צוארן הדא הוא דכתיב ושברתי את גאון עוזכם – זה ביהמ"ק.<br/>(שם)
<b>כמגדל דויד צוארך. </b>זה ביהמ"ק, ולמה מדמהו בצואר, מה צואר זה נתון בגבהו של אדם כך ביהמ"ק נתון בגבהו של עולם , ומה צואר זה רוב תכשיטין תלוין בו, כך כהונה מביהמ"ק ולויה מביהמ"ק , ומה צואר זה אם נוטל אין לאדם חיים, כך משחרב ביהמ"ק אין חיים לשונאי ישראל .<br/>(שם)
<b>בנוי לתלפיות. </b>זה ביהמ"ק, ומהו תלפיות – תל שכל פיות פונים אליו .<br/>(ברכות ל' א')
<b>בנוי לתלפיות. </b>זה ביהמ"ק, ומהו תלפיות – טטרגונין , חייא בר בון אמר, יופי היה ונעשה תל , אמר הקב"ה, אני הוא שעשיתיו לתל בעוה"ז, אני הוא שעתיד לעשותו יפה לעוה"ב.<br/>(מ"ר)
<b>אלף המגן. </b>אמר ר' ברכיה, אמר הקב"ה, אלף דור קפלתי והבאתי אותו המגן שהיה תאות לבכם .<br/>(שם)
<b>אלף המגן וגו'. </b>ר' יצחק אומר, אמר אברהם לפני הקב"ה, רבש"ע, לי נעשית מגן  ולבני אין אתה נעשה מגן, אמר ליה הקב"ה, לך הייתי מגן אחד, שנאמר אנכי מגן לך, אבל לבניך אני נעשה מגינים הרבה , הדא הוא דכתיב אלף המגן תלוי עליו כל שלטי הגבורים – זו כהונה ומלכות .<br/>(שם)
<h3>פסוק ה</h3>
<b>שני שדיך. </b>אלו משה ואהרן, מה השדים הללו הודה והדרה, נויה, כבודה ושבחה של אשה, כך משה ואהרן הודן והדרן, נוין וכבודן ושבחן של ישראל, ומה השדים הללו כל מה שהאשה אוכלת התנוק אוכל ויונק מהן, כך כל תורה שלמד משה רבינו למדה לאהרן, הדא הוא דכתיב (פ' שמות) ויגד משה לאהרן את כל דברי ה", ומה השדים הללו אין אחד מהם גדול מחבירו, כך משה ואהרן לא זה גדול מזה ולא זה גדול מזה בתורה, הדא הוא דכתיב (פ' וארא) תא משה ואהרן הוא אהרן ומשה .<br/>(מ"ר)
<b>תאומי צביה. </b>ר' לוי אמר, מה התאומים הללו כיון שפורש אחד מהן מדדי אמן דדן נסתם , כך כתיב (זכריה י״א:ח׳) ואכחיד את שלשת הרועים בירח אחד , והלא לא מתו אלא בשנה אחת, אלא בירח אחד נגזרה גזירה על שלשתן.<br/>(שם)
<h3>פסוק ו</h3>
<b>עד שיפוח היום. </b>עיין לעיל פרשה ב' פסוק י"ז .
<b>אל הר המור. </b>בשעה שמל אברהם אבינו את עצמו ובני ביתו, ויש אומרים בשעה שמל יהושע את ישראל, עשה ערלותיהן גבעה וזרחה עליהן החמה והתליעו ועלה ריחן לפני הקב"ה כריח קטורת הסמים וכריח קומץ של לבונה שעל גבי אישים, ואמר הקב"ה, לכשיבאו בניהם של אלו לידי עבירות אני נזכר להם ריח זה ומתמלא עליהם רחמים והופך להם מדת הדין לרחמים, הדא הוא דכתיב אלך לי אל הר המור ואל גבעת הלבונה .<br/>(שם)
<b>אל הר המור. </b>אל הר המור זה אברהם שהוא ראש לכל הצדיקים, ואל גבעת הלבונה זה יצחק שנתקרב בקומץ לבונה על גבי המזבח .<br/>(שם)
<h3>פסוק ז</h3>
<b>כולך יפה רעיתי. </b>זה יעקב אבינו שהיתה מטתו שלמה ולא נמצא בה פסול .<br/>(מ"ר)
<b>כולך יפה רעיתי. </b>תנא רשב"י, בשעה שעמדו ישראל לפני הר סיני ואמרו כל אשר דבר ה' נעשה ונשמע  באותה שעה לא היו בהם לא זבים ולא מצורעים ולא חגרין ולא סומין ולא אלמין ולא חרשין ולא שוטין ולא שממין  ולא טפשין ולא חלוקי לב  ועל אותה שעה נאמר כולך יפה רעיתי .<br/>(שם)
<b>כולך יפה רעיתי. </b>תניא, מה ראה הכתוב ליחס בספר שמות ראובן שמעון לוי אצל משה ואהרן , לפי שקבלו תוכחת אביהם, ולכך נאמר כולך יפה רעיתי .<br/>(שם)
<b>כולך יפה רעיתי. </b>כתיב (זכריה ד') ראיתי והנה מנורת זהב כולה וגולה על ראשה ושנים זיתים עליה, אמר הקב"ה, הואיל וכך, כולך יפה רעיתי ומום אין בך .<br/>(שם)
<b>ומום אין בך. </b>אין בודקין ביוחסין מסנהדרין ומעלה , מאי טעמא, דתנא רב יוסף, כשם שבית דין מנוקין בצדק כך מנוקין מכל מום, מאי קרא, כולך יפה רעיתי ומום אין בך .<br/>(קדושין ע"ו ב')
<h3>פסוק ח</h3>
<b>אתי מלבנון. </b>א"ר לוי, לא היה צריך קרא לומר אלא אתי ללבנון, ולמה הוא אומר מלבנון, אלא מתחלה הוא נוער מביהמ"ק ואח"כ הוא פורע מאוה"ע .<br/>(מ"ר)
<b>אתי מלבנון כלה. </b>תמן תנינן, נותנין לבתולה שנים עשר חודש משתבעה הבעל לפרנס את עצמה, ובאחשורוש הוא אומר ששה חדשים בשמן המור, אמר הקב"ה, אני לא עשיתי כן, אלא עד שאתם עוסקין בטיט ולבנים קפצתי וגאלתי אתכם, הדא הוא דכתיב אתי מלבנון כלה .<br/>(מ"ר)
<b>אתי מלבנון כלה. </b>א"ר שמואל בר נחמני, בעשרה מקומות נקראו ישראל כלה, שש בשיר השירים, אתי מלבנון כלה, לבבתני אחותי כלה, מה יפו דודיך אחותי כלה,
<b>נפת תטופנה שפתותיך כלה. </b>גן נעול אחותי כלה, באתי לגני אחותי כלה, וארבעה בנביאים, קול חתן וקול כלה (ירמיהו ל״ג:י״א)  וככלה תעדה כליה (ישעיהו ס״א:י׳) ותקשרים ככלה (שם מ"ט) ומשוש חתן על כלה (שם ס"ב) וכנגדן לבש הקב"ה עשרה לבושין, גאות לבש, לבש ה' עוז התאזר  (תהילים צ״ג:א׳), וילבש צדקה, וילבש בגדי נקם, תלבושת, ויעט כמעיל קנאה (ישעיהו נ״ט:י״ז), הדור בלבושו, אדום ללבושיך (שם ס"ג) הוד והדר לבשת (תהילים ק״ד:א׳), [וכל כך למה], כדי להפרע מאוה"ע שבטלו מישראל עשרת הדברות שהיו מצטצמים עליהם ככלה .<br/>(שם)
<b>אתי מלבנון תבאי. </b>אמר הקב"ה לישראל, כשגליתם לבבל עמכם הייתי שנאמר (ישעיהו מ״ג:י״ד) למענכם שלחתי בבלה, לכשתחזרו לבית הבחירה בקרוב אני עמכם, הדא הוא דכתיב אתי מלבנון תבאי .<br/>(שם)
<b>תשורי מראש אמנה. </b>א"ר יוסטא בר שונם, לכשיגיעו הגליות לטורי אמנה הן עתידות לומר שירה, מה טעם – תשורי מראש אמנה .<br/>(ירושלמי שביעית פ"ו סוף הלכה א')
<b>תשורי מראש אמנה. </b>אין לשון תשורי אלא לשון קרבן, עתידין אוה"ע להביא תשורות למלך המשיח, ובאיזה זכות – בזכות אבנה שהאמין אברהם כמש"נ והאמין בה', ובזכות אמנה שהאמינו ישראל במצרים, כמש"כ ויאמן העם.<br>(שם)
<b>מראש שניר. </b>זה יצחק, מה שניר זה אינו מקבל זריעה אלא פעם אחת כך לא נתנסה יצחק אלא פעם אחת .<br/>(שם)
<b>וחרמון. </b>זה יעקב, מה חרמון זה כל טובו נתן בזוטו  כך כהונה מיעקב, לויה מיעקב ומלכות מיעקב .<br/>(שם)
<b>ממענות אריות. </b>זה סיחן ועוג, [דבר אחר ממענות אריות – זו גלות בבל ומדי, מהררי נמרים – זו אדום ] .<br/>(מ"ר)
<b>מהררי נמרים. </b>אלו הכנענים, מה הנמר הזה חצוף כך הכנענים חצופים, הדא הוא דכתיב (יהושע ח׳:י״ז) ולא נשאר איש בעי אשר לא רדפו אחר ישראל.<br>(שם)
<h3>פסוק ט</h3>
<b>לבבתני. </b>אמר הקב"ה, לב אחד היה לכם במצרים ונתתם לי שני לבבות – בדם הפסח ובדם המילה .<br/>(שם)
<b>לבבתני. </b>אמר הקב"ה, לב אחד היה לכם בים ונתתם לי שני לבבות – שעמדתם על הר סיני והקדמתם נעשה לנשמע .<br/>(שם)
<b>לבבתני. </b>אמר הקב"ה, לב אחד היה לכם במרגלים ונתתם לי שני לבבות – ביהושע וכלב .<br/>(שם)
<b>לבבתני וגו'. </b>א"ר שמואל בר נחמני א"ר יונתן, מאי דכתיב לבבתני אחותי כלה לבבתני באחת מעיניך, בתחלה באחת מעיניך ולבסוף בשתי עיניך .<br/>(שבת פ"ח א')
<b>לבבתני באחד מעיניך. </b>אמר הקב"ה, לב אחד היה לכם במדבר ונתתם לי שני לבבות, באחת מעיניך – בהקמת המשכן .<br/>(שם)
<b>לבבתני באחד מעיניך. </b>אמר הקב"ה, לב אחד היה לכם בשטים ונתתם לי שני לבבות, באחת מעיניך – בפינחס, שנאמר (תהילים ק״ו:ל׳) ויעמוד פנחס ויפלל .<br/>(שם)
<b>באחד מעיניך. </b>[מכאן לנשים צנועות שדרכן לגלות עין אחת] .<br/>(ירושלמי שבת פ"ח ה"ג)
<b>באחד ענק מצורניך. </b>זה משה המיוחד והגבור והמעולה שבשבטיך  [מ"ר]
<h3>פסוק י</h3>
<b>וריח שמניך. </b>א"ר שמואל בר נחמני, מה שמן זה חלק ע"י שאתה מפטמו אתה מריח בו כמה ריחות, כך הפסוק הזה אתה דורשו ומוצא בו כמה טעמים .<br/>(מ"ר)
<h3>פסוק יא</h3>
<b>תטפנה. </b>א"ר חלבו, כשם שעמדו לישראל ששים רבוא של נביאים כך עמדו להם ששים רבוא של נביאות, ובא שלמה ופרסמן נופת תטופנה וגו' .<br/>(שם)
<b>שפתותיך כלה. </b>מה כלה זו מתקשטת בכ"ד קשוטין ואם חיסר אחד מהן אינה כלום  כך ת"ח צריך שיהיה רגיל בכ"ד ספרים ואם חיסר אחד מהם אינו כלום  ומה כלה זו צנועה כך ת"ח צריך שיהא צנוע, ומה כלה זו יושבת בפוריא ואומרת ראו שאני טהורה , כך ת"ח צריך שלא יהיה בו דבר של דופי.<br/>(שם)
<b>שפתותיך כלה. </b>ר' יוחנן אמר, כל מי שאומר דברי תורה ברבים ואינם ערבים על שומעיהם ככלה זו שעריבה על בני אדם בחופתה נוח לו שלא אמרן, וריש לקיש אמר, ככלה זו שעריבה על בעלה בשעת חופתה.<br/>(שם)
<b>דבש וחלב וגו'. </b>ר' יוסי אומר, כל מי שאומר ד"ת ברבים ואינם ערבים על שומעיהם כדבש זה שבא מצוף נוח לו שלא אמרן , ורבנן אמרי כדבש וחלב המעורבין זב"ז.<br/>(שם)
<b>דבש וחלב וגו'. </b>א"ר ברכיה, והלא אין משקה סורח יותר ממשקה שתחת הלשון  ואת אמרת דבש וחלב תחת לשונך אלא אם הלכות קהות דבש וחלב, הלכות המאוששות, על אחת כמה וכמה .<br/>(שם)
<b>תחת לשונך. </b>אמרו ליה סבי דפומבדיתא לרב יוסף, לגמר לן מר במעשה מרכבה, א"ל, תנינא בהו דבש וחלב תחת לשונך, דברים המתוקים מדבש וחלב יהיו תחת לשונך .<br/>(חגיגה י"ג א')
<b>וריח שלמותיך וגו'. </b>[הדא נאמר ביעקב אבינו בשעה שנכנס אל יצחק בבגדי עשו דכתיב ביה] וירח את ריח בגדיו ויאמר ראה ריח בני כריח שדה אשר ברכו ה', והלא אין ריח רע יותר משטף של עזים, אלא כיון שנכנס נכנס עמו גן עדן .<br/>(מ"ר)
<b>וריח שלמותיך וגו'. </b>שאל ר' אליעזר ב"ר שמעון את ר' שמעון ב"ר יוסי, [כתיב שמלתך לא בלתה מעליך וגו' זה ארבעים שנה] וכי לא היו עושין ריח רע מזיעת הגוף, אמר ליה, מתגעגעין היו בעשב הבאר  הדא הוא דכתיב בנאות דשא ירביצני, והיה ריחן נודף מסוף העולם ועד סופו ובא שלמה ופירש וריח שלמותיך כריח לבנון.<br/>(שם)
<h3>פסוק יב</h3>
<b>גן נעול וגו'. </b>א"ר פנחס, גן נעול אלו הבתולות, גל נעול אלו הבעולות, מעין חתום אלו הזכרים .<br/>(שם)
<b>גן נעול וגו'. </b>לפי שהיו האומות מליזין על ישראל במצרים והיו אומרים אם בעבודה הם מכריחין אותם כש"כ בגופן ובנשותיהם לפיכך העיד הקב"ה גן נעול אחותי כלה גל נעול מעין חתום.<br>(שם)
<b>גן נעול וגו'. </b>א"ר פנחס, כדאי זכות זה שהיו ישראל גדורים בערוה במצרים שבשבילה יגאלו, דכתיב גן נעול אחותי כלה וכתיב בתריה שלחיך פרדס רמונים .<br/>(שם)
<b>גן נעול וגו'. </b>תני בשם ר' נתן, גן נעול גל נעול שתי פעמים למה, אלא ב' ביאות לאשה, כדרכה ושלא כדרכה.<br/>(שם)
<b>מעין חתום. </b>כתיב (פ' בהעלותך) זכרנו את הדגה אשר נאכל במצרים חנם, רב ושמואל, חד אמר דגה ממש, וח"א דגה – עריות , מ"ד דגה ממש, אבל עריוות לא פריצי בהו דכתיב מעין חתום, ומ"ד עריות – מאי מעין חתום, מהנך דאסירי לא פריצי בהו .<br/>(יומא ע"ה א')
<h3>פסוק יג</h3>
<b>שלחיך פרדס רמונים. </b>[בדם נדות איירי, לומר לך, מה פרדס זה נעול כך האשה בשעת נדותה נעולה מלהזקק לבעלה] .<br/>(נדה י"ט ב')
<b>שלחיך פרדס רמונים. </b>מהו שלחיך, לשון בני אדם הוא, מה שלח פלוני לארוסתו – רמונים, [משל לכנסת ישראל והקב"ה] היא הכניסה לו כלים ובשמים במנין  והוא הכניס לה כלים ובשמים שלא במנין, בא שלמה ופירש כפרים עם נרדים .<br/>(מ"ר)
<b>שלחיך פרדס רמונים. </b>שלחיך – עתיד הקב"ה לעשותך כפרדס רמונים לעתיד לבא, זה הבאר , מאין היו ישראל [מנסכין יין] כל מ' שנה שהיו במדבר – מן הבאר, שהיה מעלה להם מיני דשאים וזרעונים ואילנות, ותדע לך שהוא כן, שכיון שמתה מרים ופסק הבאר אמרו לא מקום זרע ותאנה וגפן ורמון .<br/>(שם)
<b>שלחיך פרדס רמונים. </b>שילוחך – עתיד הקב"ה לעשותך כפרדס רמונים לעתיד לבא, ואיזה זה – זה הנחל, דכתיב (יחזקאל מ״ז:י״ב) ועל הנחל יעלה על שפתו וגו' .<br/>(שם)
<b>שלחיך פרדס רמונים. </b>שלוחך – עתיד הקב"ה לעשותך כפרדס רמונים לעתיד לבא, ואיזה זה – זה אליהו זכור לטוב, שהוא בא לעשות שלום בעולם שנאמר(מלאכי ג׳:כ״ג) הנה אנכי שולח לכם את אליהו הנביא והשיב לב אבות על בנים .<br/>(שם)
<h3>פסוק יד</h3>
<b>נרד וכרכם. </b>גרד – נרדינון, כרכם – כמשמעו .<br/>(שם)
<b>קנה וקנמון. </b>קנה זה קנה בושם, שנאמר (פ' תשא) וקנה בשם. קנמון – ר' יוסי אומר, קנמן היה גדל בא"י והיו עזים וצבאים אוכלים ממנו .<br/>(שם)
<b>מר ואהלות. </b>מור – אגמרנון , ואהלות – ר' יוסי אומר, פילטא , ולמה קורא אותה אהלות, מפני שהוא פוסה באהל .<br/>(שם)
<h3>פסוק טו</h3>
<b>באר מים חיים. </b>ת"ר, הרואה באר בחלום ישכים ויאמר הפסוק באר מים חיים קודם שיקדמנו פסוק אחר (ירמיה ז') כהקיר בור מימיה .<br/>(ברכות נ"ו ב')
<b>באר מים חיים. </b>א"ר יוחנן, מ"ח פעמים כתוב בתורה באר , כנגד מ"ח דברים שהתורה נקנית בהם , הדא הוא דכתיב מעין גנים באר מים חיים .<br/>(מ"ר)
<b>ונזלים מן לבנון. </b>מהו ונוזלים מן לבנון, א"ר עזריה, זה מזיל מקצת דבר וזה מזיל מקצת דבר עד שתהא הלכה יוצאת כמן לבנון .<br/>(שם)
<h3>פסוק טז</h3>
<b>עורי צפון וגו'. </b>מהו עורי צפון ובאי תימן – תתנער אומה שמעשי קרבנותיה בצפון ותבא אומה שמעשי קרבנותיה בצפון ובדרום .<br/>(זבחים קט"ז א')
<b>עורי צפון וגו'. </b>עורי צפון ובאי תימן – לכשיתעוררו הגליות הנתונות בצפון ויבאו ויחנו בדרום, כמש"נ (ירמיהו ל״א:ח׳) הנני מביא אותם מארץ צפון וגו' .<br/>(מ"ר)
<b>עורי צפון וגו'. </b>עורי צפון ובאי תימן – לכשיתעורר גוג ומגוג שנתון בצפון ויבא ויפול בדרום כמש"נ (יחזקאל ל״ט:ב׳) ושבבתיך וששאתיך והעליתך מארץ צפון .<br/>(שם)
<b>עורי צפון וגו'. </b>עורי צפון ובאי תימן – לכשיתעורר מלך המשיח שנתון בצפון ויבא ויבנה ביהמ"ק שנתון בדרום, כמש"נ (ישעיהו מ״א:כ״ז) העירותי מצפון ויאת .<br/>(שם)
<b>עורי צפון וגו'. </b>א"ר יהושע ב"ר בנימין, בעוה"ז כשרוח דרומית מנשבת אין רוח צפונית מנשבת וכשרוח צפונית מנשבת אין רוח דרומית מנשבת, אבל לעתיד לבא מביא הקב"ה רוח ארגרסיטים  לעולם ומנהיג שתי רוחות כאחת ושתיהן משמשות, הדא הוא דכתיב (ישעיהו מ״ג:ו׳) אומר לצפון תני ולתימן אל תכלאי .<br/>(שם)
<h3>פסוק יז</h3>
<b>יבא דודי לגנו. </b>א"ר יוחנן, למדתך תורה דרך ארץ שלא יהיה החתן נכנס לחופה עד שתתן לו הכלה רשות .<br/>(מ"ר)
<b>יבא דודי לגנו. </b>א"ר יהושע בן לוי, להוטים היו ישראל אחר שכינה במדבר [כמש"נ משכני אחריך נרוצה] היך מה דאת אמר יבא דודי לגנו – לגינונו .<br/>(שם פרשה א' פסוק ד')
<b>יבא דודי לגנו וגו'. </b>דבר אחר עורי צפון זו עולה שנשחטת בצפון ובאי תימן אלו שלמים שנשחטים בדרום , הפיחי גני זה אהל מועד, יזלו בשמיו אלו קטורת הסמים, יבא דודי לגנו זו השכינה  ויאכל פרי מגדיו אלו הקרבנות. באתי לגני אחותי כלה זה יום שמיני  אריתי מורי עם בשמי זה לבונת הקטורת ולבונת המנחה, אכלתי יערי עם דבשי אלו אברי העולה ואימורי קדשי קדשים  שתיתי ייני עם חלבי אלו הנסכים ואימורי קדשים קלים, אכלו רעים זה משה ואהרן, שתו ושכרו דודים זו כנסת ישאל .<br/>(מ"ר פ' נשא פ' י"ג)
<h2>פרק ה</h2>
<h3>פסוק א</h3>
<b>באתי לגני. </b>מהו באתי לגני, אומרים ישראל לפני הקב"ה, וכי יש בעה"ב שיעשה סעודה לאורחים ולא יסב עמהם, הדא הוא דכתיב (ד' י"ז) יבא דודי לגנו ויאכל פרי מגדיו, באותה שעה בא הקב"ה לגן עדן ומיסב עמהם, הדא הוא דכתיב באתי לגני וגו'.<br>(שם שם)
<b>באתי לגני. </b>אמר ר"ש בר יוסנה, באתי לגן אין כתיב כאן אלא לגני – למקום שהיה עקרי מתחלה, הדא הוא דכתיב וישמעו את קול ה' אלהים מתהלך בגן .<br/>(מ"ר)
<b>באתי לגני. </b>א"ר יהודה ב"ר סימון, לשעבר היה הקב"ה מקבל הקרבנות מלמעלה, דכתיב וירח ה' את ריח הניחח, עכשיו מקבל מלמטה, הדא הוא דכתיב באתי לגני אחותי כלה אריתי מורי עם בשמי .<br/>(מ"ר)
<b>אחותי כלה. </b>אחותי – שנתאחו לי בגלות  כלה שנתכלו בגלות, כמש"נ (תהילים מ״ד:כ״ג) כי עליך הורגנו כל היום, לפיכך עתיד לקראם אחותי שיהיו אחויים אצלו, כלה – כמש"נ (ישעיהו ס״א:י׳) וככלה תעדה כליה.<br/>(מ"ר פ' נשא פ' י"ג)
<b>אריתי שרי וגו'. </b>אריתי מורי עם בשמי, שנתמררו בגלות והיו מבשמין עצמן בקדוש שם שמים, לכך עתיד הקב"ה לענגם בגן עדן ולקטר לפניהם מן כל הבשמים .<br/>(שם שם)
<b>אכלתי יערי עם דבשי. </b>אמר הקב"ה, לפי שהערו ישראל נפשם למיתה בגלות, כמש"נ (ישעיהו נ״ג:י״ב) תחת אשר הערה לשת נפשו והיו עוסקים בתורה המתוקה מדבש, לפיכך עתיר הקב"ה להשקותם יין המשומר בענביו מששת ימי בראשית ולהרחיצם בנחלי חלב, אכלו רעים אלו ישראל, אלו בעלי מצות, שתו ושכרו דודים אלו תלמידי חכמים .<br/>(שם שם)
<b>אכלו רעים וגו'. </b>א"ר ינאי, משל למלך שעשה סעודה וזימן אורחים אצלו והיה מחזיר עליהם ואומר להם יערב לכם ויבסס לכם.<br>(מ"ר)
<b>אכלו רעים וגו'. </b>הובא בדרשה יבא דודי לגנו וגו', סוף פרשה הקודמת.
<h3>פסוק ב</h3>
<b>אני ישנה ולבי ער. </b>אמרה כנסת ישראל לפני הקב"ה, רבש"ע, אני ישנה מן המצות ולבי ער לגמלות חסדים, אני ישנה מן הצדקות ולבי ער לעשותן, אני ישנה מן הקרבנות ולבי ער לק"ש ולתפלה, אני ישנה מביהמ"ק ולבי ער לבתי כנסיות ולבתי מדרשות, אני ישנה מן הקץ ולבי ער מן הגאולה, אני ישנה מן הגאולה ולבו של הקב"ה ער לגאלני, והיכן מצינו שהקב"ה נקרא לבן של ישראל דכתיב (תהילים ע״ג:כ״ו) צור לבבי וחלקי אלהים לעולם .<br/>(שם)
<b>קול דודי דופק. </b>ע"י משה, בשעה שאמר כה אמר ה' כחצות הלילה אני יוצא בתוך מצרים .<br/>(מ"ר)
<b>פתחי לי. </b>ר' יוסי אומר, אמר הקב"ה לישראל, בני פתחו לי פתח אחד של תשובה כחודה של מחט ואני פותח לכם פתחים שיהיו עגלות וקרניות נכנסות בו .<br/>(שם)
<b>אחותי. </b>שנתאחו לי במצרים  בשתי מצות, בדם הפסח ובדם המילה, הדא הוא דכתיב (יחזקאל ט״ז:ו׳) ואעבור עליך ואראך מתבוססת בדמיך ואומר לך בדמיך חיי, זה דם הפסח, ואומר לך בדמיך חיי – זה דם המילה .<br/>(שם)
<b>רעייתי. </b>שריעו אותי בים ואמרו זה אלי ואנוהו, ה' ימלוך לעולם ועד .<br/>(שם)
<b>יונתי. </b>יונתי – במרה, ששם נצטוו ונצטיינו בכל הפצות וצדקות ומעשים טובים כיונה זו שמצויינת, כמש"נ שם שם לו חק ומשפט .<br/>(שם)
<b>תמתי. </b>תמותי – שנתממו עמי בסיני ואמרו לי כל אשר דבר ה' נעשה ונשמע .<br/>(שם)
<b>תמתי. </b>ר' ינאי אמר, תמתי – תאומתי, כביכול לא אני גדולה ממנה ולא היא גדולה ממני , ור' לוי אמר, מה התאומים הללו אם חושש אחד מהם בראשו חבירו מרגיש, כך כביכול אמר הקב"ה עמו אנכי בצרה.<br/>(שם)
<b>שראשי נמלא וגו'. </b>שראשי נמלא טל – על שם שנאמר (תהילים ס״ח:ט׳) ארץ רעשה אף שמים נטפו, קווצתי רסיסי לילה על שם שנאמר (שופטים ה׳:ד׳) גם עבים נטפו מים .<br/>(שם)
<h3>פסוק ג</h3>
<b>איככה אלבשנה. </b>א"ר יוחנן, והלא אפילו תמה שבתמות יודעת לפשוט וללבוש ואת אמרת פשטתי את כתנתי איככה אלבשנה, אלא יום שנזדווג להם נבוכדנצר הרשע לישראל פשט מהם שני לבושים גדולים, לבוש כהונה ולבוש מלכות .<br/>(מ"ר)
<b>איככה אלבשנה. </b>ריש לקיש אמר, והלא אפילו תמה שבתמות יודעת לפשוט וללבוש ואת אמרת פשטתי את כתנתי איככה אלבשנה, אלא מהו זה, לפי ששעת העצרת עריבה והלילה קצרה .<br/>(שם)
<b>רחצתי את רגלי. </b>רחצתי מטנוף עבודה זרה, יודעת הייתי שאבק של אותו מקום  משיאני לעבודה זרה, ואע"פ כן – דודי שלח ידו מן החור .<br/>(שם)
<h3>פסוק ד</h3>
<b>מן החור. </b>וכי מה טיבו של חור זה להיות מגדל שרצים , אלא כך אמרה כנס"י לפני הקב"ה, רבש"ע, כל נסים שעשית לי ע"י כורש, וכי לא היה מוטב לעשותן לי ע"י דניאל וע"י אדם צדיק, ואע"פ כן – ומעי המו עליו .<br/>(שם)
<b>מן החור. </b>א"ר אמי, כעני שמבקש צדקה  ואע"פ כן – ומעי המו עליו, והוא אמר לי (ירמיהו ל״א:כ׳) המו מעי לו רחם ארחמנו נאום ה' .<br/>(שם)
<b>ומעי המו עליו. </b>אמר ר' עזריה, אמר הקדוש ברוך הוא, גזר טב אנא, אתון אמרין ומעי המו עליו, גם אני אמרתי (ירמיהו ד׳:י״ט) מעי מעי אוחילה .<br/>(מ"ר)
<h3>פסוק ה</h3>
<b>קמתי אני וגו'. </b>קמתי אני – ולא אוה"ע, לפתוח לדודי – לתשובה .<br/>(שם)
<b>וידי נטפו מור. </b>מור מררים, כגזירת כורש שאמר דעבר פרת עבר, דלא עבר לא יעבור , ואצבעותי מור עובר על כפות המנעול – שמשם ננעל פרת לפניהם.<br/>(שם)
<b>וידי נטפו מור. </b>מור – מרורים, שאמרתי לעגל אלה אלהיך ישראל, ואצבעותי מור עובר אעפ"כ מר עובר, עבר על מררי  שנאמר וינחם ה' על הרעה וגו' על כפת המנעול – שמשם ננעל בפניהם שלא יכנסו לא"י .<br/>(שם)
<h3>פסוק ו</h3>
<b>פתחתי וגו'. </b>פתחתי אני לדודי ודודי חמק עבר – נתחבא, נתמלא עלי עברה, נפשי יצאה בדברו – בדבורו של כורש דגזר דלא עבר פרת לא יעבור .<br/>(שם)
<b>פתחתי וגו'. </b>פתחתי אני לדודי ודודי חמק עבר – נתמלא עלי עברה כאשה עוברת .<br/>(שם)
<b>נפשי יצאה בדברו. </b>א"ר יהושע בן לוי, בכל דבור ודבור שיצא מפי הקב"ה במתן תורה יצאת נשמתן של ישראל, שנאמר נפשי יצאה בדברו, וכי מאחר שמדבור ראשון יצאה נשמתן האיך קבלו דבור שני, הוריד הקב"ה טל שעתיד להחיות בו מתים והחיה אותם, שנאמר (תהילים ס״ח:י׳) גשם נדבות תניף אלהים נחלתך ונלאה אתה כוננת .<br/>(שבת פ"ח ב')
<h3>פסוק ז</h3>
<b>מצאוני השומרים וגו'. </b>מצאוני השומרים הסובבים בעיר – זה (עזרא ה׳:ג׳) תתני פחת עבר נהרא וחביריו , הכוני פצעוני – שכתבו שטנה על יושבי יהודה וירושלים, נשאו את רדידי מעלי שומרי החומות – חומותיה של ירושלים .<br/>(מ"ר)
<b>מצאוני השומרים וגו'. </b>מצאוני השומרים – זה שבטו של לוי דכתיב בהו (פ' ברכה) כי שמרו אמרתך, הסובבים בעיר – כמו שנאמר (פרשה תשא) עברו ושובו משער לשער, הכוני פצעוני – כמו שנאמר (שם) והרגו איש את אחיו, נשאו את רדידי מעלי – זה הזיין, דתני רשב"י, זיין שנתן להם לישראל בחורב, שם המפורש היה חקוק עליו וכיון שחטאו ניטל מהם. שומרי החומות – שומרי חומותיה של תורה .<br/>(שם)
<h3>פסוק ח</h3>
<b>השבעתי אתכם. </b>כפול ומפורש לעיל פרשה ב' פסוק ז'.
<b>שחולת אהבה אני. </b>מה חולה מצפה לרפואה כן היה הדור שבמצרים מצפה לגאולה <sup style="color: gray;">לה</sup>.<br/>(מ"ר)
<h3>פסוק ט</h3>
<b>מה דודך מדוד. </b>אומרים אוה"ע לישראל, מה אלוה הוא מאלהות, מה פטרון הוא מפטרונין <sup style="color: gray;">לו</sup>.<br/>(שם)
<h3>פסוק י</h3>
<b>דודי צח ואדום. </b>אומרים ישראל לאוה"ע  דודי צח ואדום, צח לי בארץ מצרים ואדום למצרים, צח לי בים ואדום להם בים  צח לי בשבת ואדום לי כל ימי השבת, צח לי בראש השנה ואדום לי כל ימי השנה, צח לי בעוה"ב ואדום לי בעוה"ז.<br/>(שם)
<b>דגול מרבבה. </b>מהו דגול מרבבה – דוגמא הוא ברבבה שלו .<br/>(חגיגה ט"ז א')
<b>דגול מרבבה. </b>על שם ואתא מרבבות קודש (פ' ברכה) אות הוא בתוך רבבות קודש, הוא אש ומשרתיו אש .<br/>(מ"ר)
<h3>פסוק יא</h3>
<b>ראשו כתם פז. </b>ראשו זו התורה, שנאמר (משלי ח') ה' קנני ראשית דרכו  כתם פז – אלו ד"ת, שנאמר הנחמדים מזהב ומפז רב, קווצותיו תלתלים – אפילו דברים שאתה רואה אותן שהן קוצים בתורה – תלי תלין הם .<br/>(שם)
<b>קווצותיו תלתלים וגו'. </b>קווצותיו תלתלים זה השרטוט, שחורות כעורב אלו האותיות .<br/>(שם)
<b>שחורות כעורב. </b>במי אתה מוצא דברי תורה במי שמשכים ומעריב עליהן לביהמ"ד  רבה אמר, במי שמשחיר פניו עליהם כעורב, רבא אמר במי שמשים עצמו אבזרי על בניו ועל בני ביתו כעורב .<br/>(עירובין כ"ב א')
<b>שחורות כעורב. </b>וכתוב אחד אומר (דניאל ז') לבושיה כתלג חיור ושער רישיה כעמר נקי, הא כיצד, כאן בישיבה כאן במלחמה, דאמר מר, אין לך נאה בישיבה אלא זק ואין לך נאה במלחמה אלא בחור .<br/>(חגיגה י"ד א')
<b>שחורות כעורב. </b>אלו תלמידי חכמים שנראין כעורין ושחורין בעוה"ז, אבל לעתיד לבא מראיהן כלפידים כברקים ירוצצו .<br/>(מ"ר)
<b>שחורות כעורב. </b>אלו פרשיות של תורה שנראין כעורות ושחורות לאומרן ברבים ואומר הקב"ה עריבות הן עלי, כמש"נ וערבה לה' מנחת יהודה .<br/>(שם)
<h3>פסוק יב</h3>
<b>עיניו כיונים. </b>עיין לעיל פרשה ד' פסוק א' בלשון עיניך יונים, וצרף לכאן.
<b>עיניו כיונים וגו'. </b>עיניו כיונים אלו סנהדרין שהם עינים לעדה, על אפיקי מים – שהם אפיקים על מימיהם של תורה , רוחצות בחלב אלו ההלכות שהן רוחצין אותן בשנים עד שעושין אותן נקיים כחלב , יושבות על מלאת – מלאתה של תורה, דבר אחר על מלאת של ירושלים כמש"נ (ישעיה א') מלאתי משפט .<br/>(שם)
<h3>פסוק יג</h3>
<b>לחיו כערוגת הבושם. </b>[אמר רבי תנחומא, בתלמידי חכמים איירי], זה מלחים מקצת דבר וזה מקצת דבר עד שתהא הלכה יוצאת כמין לחיים .<br/>(מ"ר)
<b>לחיו כערוגת הבושם. </b>אמר ר"א, מאי דכתיב לחייו כערוגת הבושם, אם משים אדם עצמו כערוגה זו שהכל דשין בה וכבושם זה שהכל מתבשמין בו תלמודו מתקיים ואם לאו אין תלמודו מתקיים .<br/>(עירובין נ"ד א')
<b>לחיו כערוגת הבושם וגו'. </b>אמר ריב"ל, מאי דכתיב לחייו כערוגת הבושם, מכל דבור ודבור שיצא מפי הקב"ה במתן תורה נתמלא כל העולם בשמים. וכי מאחר שמדבור ראשון נתמלא – דבור שני להיכן הלך, הוציא הקב"ה רוח מאוצרותיו והיה מעביר ראשון ראשון, שנאמר שפתותיו שושנים נוטפות מור עובר, אל תקרא שושנים אלא ששונים .<br/>(שבת פ"ח ב')
<b>מגדלות מרקחים. </b>א"ר תנחומא, מה מגדלות הרקח הזה יש בו מכל מיני בשמים כך ת"ח צריך להיות מלא מקרא משנה ותלמוד הלכות ואגדות.<br>(מ"ר)
<b>שפתותיו שושנים. </b>זה תלמיד חכם הרגיל במשנתו .<br/>(שם)
<b>שפתותיו שושנים וגו'. </b>אמר רב גידל אמר רב, כל ת"ח שיושב לפני רבו ואין שפתותיו נוטפות מר  תכוינה, שנאמר שפתותיו שושנים נוטפות מור עובר אל תקרא מור עובר אלא מר עובר, אל תקרא שושנים אלא ששונים .<br/>(שבת ל' ב')
<b>נוטפות מור עובר. </b>זה תלמיד שאינו רגיל במשנתו ששפתיו נוטפות מור ואע"פ כן עובר הוא וחוזר ומברר תלמודו .<br/>(מ"ר)
<h3>פסוק יד</h3>
<b>ידיו גלילי זהב. </b>אלו הלוחות שהיו של סמפרינין והיו נגללין .<br/>(שם)
<b>ידיו גלילי זהב. </b>ר' חנינא בן גמליאל אומר, הלוחות היו כתובים חמשה דברות על לוח זה וחמשה על לוח זה, על שם ידיו גלילי זהב .<br/>(מ"ר)
<b>גלילי זהב. </b>ר' שמעון בן לקיש אומר בלוחות איירי קרא, מה הגלים הללו בין גל גדול לגל גדול גלים קטנים , כך בין כל דבור ודבור שעל הלוחות היו כתובים פרשיותיה ודקדוקיה של תורה .<br/>(שם)
<b>גלילי זהב. </b>אלו דברי תורה שנאמר בהם הנחמדים מזהב .<br/>(שם)
<b>ממולאים בתרשיש. </b>חנניה בן אתי ר' יהושע אומר, בין כל דבור ודבור שבלוחות היו כתובים דקדוקיה ואותיותיה של תורה ' דכתיב ממולאים בתרשיש – כתרשיש, ומהו כתרשיש – כימא רבה .<br/>(ירושלמי שקלים פ"ו ה"א)
<b>ממולאים בתרשיש. </b>זה התלמוד שהוא כים הגדול, האיך מה שנאמר (יונה א') וילך תרשישה, ונאמר כל הנחלים הולכים אל הים .<br/>(מ"ר)
<b>מעיו עשת שן וגו'. </b>מעיו עשת שן זו תורת כהנים, מה עשת שן אתה עושה ממנה כמה יתדות כמה רמחים, כך תורת כהנים יש בה כמה מצות, כמה דקדוקין, כמה קלין וחמורין, מעלפת ספירים, מעלפת כחן של בני אדם שהיא קשה כספיר .<br/>(שם)
<h3>פסוק טו</h3>
<b>שוקיו עמודי שש. </b>שוקיו זה העולם , עמודי שש – שהיה מיוסד בששה ימים .<br/>(שם)
<b>מיוסדים על אדני פז. </b>אלו פרשיותיה של תורה שנדרשות לפניהם ולאחריהם .<br/>(שם)
<b>מראהו כלבנון וגו'. </b>דרש ר' יהודה ב"ר סימון, כל המשחיר פניו על דברי תורה בעוה"ז, הקב"ה מבהיק זיוו לעוה"ב, שנאמר מראהו כלבנון בחור כארזים .<br/>(סנהדרין ק' א')
<h3>פסוק טז</h3>
<b>חכו ממתקים. </b>כתיב (עמוס ה׳:ד׳) כי כה אמר ה' לבית ישראל דרשוני וחיו, ושוב כתיב (יחזקאל ל״ג:י״א) חי אני נאום ה' אם אחפוץ במות הרשע, ועוד כתיב (שם י"ח) כי לא אחפוץ במות המת והשיבו וחיו, ועוד כתיב (שם) ובשוב רשע מרשעתו ויעש משפט וצדקה הוא את נפשו יחיה – היש לך בכל אלה חיך מתוק מזה, הוי חכו ממתקים .<br/>(מ"ר)
<b>חכו ממתקים. </b>בשעה ששמעו ישראל בסיני אנכי ה' אלהיך פרחה נשמתן הדא הוא דכתיב (פסוק ו') נפשי יצאה בדברו , חזר הדבור לפני הקב"ה ואמר לו, רבש"ע, שלחתני אצל מתים, באותה שעה חזר הקב"ה והמתיק להם את הדבור ומלאכים מגפפין ומנשקין אותם ואומרים מה לכם אל תיראו, בנים אתם לה' אלהיכם, והקב"ה אומר בני אתם, עמי אתם, חביבים אתם, וחזרה נשמתן, הוי – חכו ממתקים.<br/>(שם)
<b>חכו ממתקים וגו'. </b>משל למלך שקידש מטרונה, וכיון שראה אותה התחיל לשבחה, ואף היא התחילה בקילוסו, הדא הוא דכתיב זאת קומתך דמתה לתמר, והיא משיבה חכו ממתקים וכולו מחמדים זה דודי וזה רעי בנות ירושלים .<br/>(שם)
<h2>פרק ו</h2>
<h3>פסוק א</h3>
<b>אנה הלך דודך. </b>אומרים אומות העולם לישראל אנה הלך דודך ממצרים לים לסיני, משיבה כנסת ישראל, מה לכם לשאול עליו ואין לכם חלק בו, אנכי, מאחר שנדבקתי בו והוא בי [כמש"נ אני לדודי ודודי לי], יכולה אני לפרוש ממנו, וכל היכי דהוא – לגבאי אתא .<br/>(מ"ר)
<h3>פסוק ב</h3>
<b>דודי ירד לגנו וגו'. </b>והלא היה צ"ל דודי ירד לגנו [ומהו] לרעות בגנים, אלא דודי זה הקב"ה, ירד לגנו זה העולם, לערוגת הבושם אלו ישראל, לרעות בגנים אלו אוה"ע, וללקוט בשושנים אלו הצדיקים שמסלקן מביניהם .<br/>(ירושלמי ברכות פ"ב ה"ח)
<h3>פסוק ג</h3>
<b>אני לדודי וגו'. </b>הובא לעיל פרשה ב' פסוק ט"ו בלשון דודי לי ואני לו.
<h3>פסוק ד</h3>
<b>יפה את וגו'. </b>רבי יהודה ב"ר סימון פתר קרא בקרבנות, יפה את רעיתי כתרצה אלו הקרבנות שאתם מתרצים בהם כמש"נ ונרצה לו לכפר עליו, נאוה כירושלים אלו הקדשים שבירושלים, כמש"נ (יחזקאל ל״ו:ל״ז-ל״ח) כצאן קדשים כצאן ירושלים .<br/>(מ"ר)
<b>יפה את וגו'. </b>דבר אחר יפה את רעיתי כתרצה אלו נשי דור המדבר שלא נהנו מנזמיהן למעשה העגל. נאוה כירושלים – שכל מי שהיה רוצה ומבקש טיפוסים של פעור היה הולך ומוצאה בירושלים, הדא הוא דכתיב (ישעיהו י׳:י׳) ופסיליהם מירושלים ומשומרון .<br/>(שם)
<b>יפה את וגו'. </b>דבר אחר יפה את רעיתי כתרצה – כשאת רוצה, כד את בעי אי את בעי למילף מכלום , מי אמר להם להביא עגלות ובקר לטעון המשכן, אם לא מהן עצמן, כמש"נ ויביאו את קרבנם לפני ה' שש עגלות צב.<br/>(שם)
<h3>פסוק ה</h3>
<b>הסבי עיניך וגו'. </b>א"ר סימון, משל למלך שכעס על מטרונה ודחפה והוציאה מפלטין לחוץ, הלכה וצמצמה פניה אחר העמוד, לכשעבר המלך, אמר העבירוה, שאיני יכול לסבול , כך בשעה שב"ד גוזרים תעניות ויחידים מתענים, אומר הקב"ה איני יכול לסבול, שהם הרהיבוני, הם גרמו לי לפשוט ידי בעולמי , ובשעה שגוזרין ותינוקות מתענים אומר הקב"ה, איני יכול לסבול, שהם הרהיבוני, הם המליכוני עליהם ואמרו ה' ימלוך לעולם ועד , ובשעה שגורין וזקנים מתענין אומר הקב"ה איני יכול לסבול, שהם הרהיבוני, הם קבלו מלכותי עליהם בסיני ואמרו כל אשר דבר ה' נעשה ונשמע .<br/>(שם)
<b>שערך כעדר העזים. </b>מה עז זו בזויה  כך היו ישראל בזויין בשטים, כמש"נ וישב ישראל בשטים ויחל העם לזנות וגו'.<br/>(מ"ר)
<h3>פסוק ו</h3>
<b>שניך כעדר הרחלים. </b>מה רחל זו צנועה  כך היו ישראל צנועים וכשרים במלחמת מדין.<br/>(שם)
<b>שכולם מתאימות. </b>לשון זה נדרש לעיל בפרשה ד' פסוק ב'.
<b>כפלח הרמון רקתך. </b>פסוק זה נדרש לעיל בפרשה ד' פסוק א' וג'.
<h3>פסוק ח</h3>
<b>ששים המה וגו'. </b>רבי חייא צפוראה פתר קראה באוה"ע, ששים המה מלכות ושמונים פלגשים, ששים ושמונים הרי ק"מ, ארבעים מהם יש להם לשון ואין להם כתב וארבעים מהם אין להם לשון ויש להם כתב, ועלמות אין מספר, השאר מהם, שאין להם לא כתב ולא לשון, יכול אף ישראל כן, ת"ל (אסתר ט') ואל היהודים ככתבם וכלשונם.<br>(שם)
<b>ששים המה וגו'. </b>ר' לוי פתר קרא באוה"ע, ששים המה מלכות ושמונים פלגשים, ששים ושמונים היי ק"מ, שבעים מהם מכירים אבותיהם ואין מכירים אמותיהם, ושבעים מהם מכירין אמותיהם ואין מכירים אבותיהם, ועלמות אין מספר – שאין מכירין אבותיהם ואמותיהם, יכול אף ישראל כן, ת"ל ויתילדו על משפחותם לבית אבותם .<br/>(שם)
<b>ששים המה וגו'. </b>רבי יצחק פתר קראי בפרשיותיה של תורה, ששים המה מלכות – אלו ששים מסכתות של הלכות , ושמונים פלגשים – אלו פ' פרשיות שבתירת כהנים , ועלמות אין מספר – אין קץ לתוספתות , יכול שהן חולקין אלו עם אלו, ת"ל יונתי תמתי אחת היא, כולן דורשין מטעם אחד, מהלכה אתת מגזרה שוה אחת, מק"ו אחד .<br/>(מ"ר)
<b>ששים המה וגו'. </b>רבי יודן ב"ר אלעאי פתר קרא בעץ חיים ובגן עדן, ששים המה מלכות אלו ששים חבורות של צדיקים שיושבות בגן עדן תחת עץ החיים ועוסקות בתירה, ושמונים פלגשים אלו שמונים הבורות בינוניות שעוסקות בתורה חוץ לעץ החיים , ועלמות אין מספר, אין קץ לתלמידים, יכול מפני שהן חלוקין זה עם זה, ת"ל אחת היא יונתי תמתי, כולן דורשין מטעם אחד מהלכה אחת מגז"ש אחת מק"ו אחד.<br/>(שם)
<b>ששים המת וגו'. </b>רבנן פתרי קראי ביוצאי מצרים, ששים המה מלכות, אלו ששים רבוא שיצאו מבן עשרים ולמעלה, ושמונים פלגשים אלו שמונים רבוא שיצאו ממצרים מבן עשרים ולמטה, ועלמות אין מספר – אין קץ ואין סכום לגרים .<br/>(שם)
<h3>פסוק ט</h3>
<b>אחת היא וגו'. </b>אחת היא יונתי תמתי – זו כנסת ישראל, שנאמר ומי כעמך ישראל גוי אחד בארץ, אחת היא לאמה, שנאמר (ישעיהו נ״א:ד׳) הקשיבו אלי עמי ולאומי אלי האזינו, לאמי כתיב , ברה היא ליולדתה – בר מינה לית ליולדתה , ראוה בנות ויאשרוה – כמש"נ (מלאכי ג׳:י״ב) ואשרו אתכם כל הגוים, מלכות ופלגשים ויהללוה – כמש"נ (ישעיהו מ״ט:כ״ג) והיו מלכים אומניך.<br/>(שם)
<b>יארח היא וגו'. </b>אחת היא יונתי תמתי – זה אברהם, שנאמר (יחזקאל ל"ג) אחד היה אברהם , אחת היא לאמה – זה יצחק שהיה יחיד לאמו , ברה היא ליולדתה – זה יעקב שהיה ברור ליולדתו לצדיק גמור .<br/>(שם)
<b>ראוה בנות ויאשרוה. </b>אלו השבטים, שנאמר והקול נשמע בית פרעה , דבר אחר, ראוה בנות ויאשרוה זו לאה, שנאמר באשרי כי אשרוני בנות.<br/>(שם)
<b>מלכות ופלגשים ויהללוה. </b>זה יוסף, שנאמר ויאמר פרעה אל עבדיו הנמצא כזה .<br/>(מ"ר)
<h3>פסוק י</h3>
<b>כמו שחר. </b>כך תהיה גאולתן של ישראל מבצבצת, בתחלה היא באה קימעא קימעא, אח"כ מנצנצת ובאה, אח"כ פרה ורבה ואח"כ מרטבת והולכת  ודכותה בתחלה ומרדכי יושב בשער המלך, אח"כ ויקח המן את הלבוש ואת הסוס וגו', אח"כ ומרדכי יצא מלפני המלך בלבוש מלכות ואח"כ ליהודים היתה אורה ושמחה .<br/>(שם)
<b>יפה כלבנה. </b>יכול מדכתיב כמו שחר, מה שחר שאין לו צל אף ישראל כן, ת"ל יפה כלבנה שיש לה גם צל .<br/>(שם)
<b>יפה בלבנה. </b>יכול מדכתיב ברה כחמה מה חמה קופחת  והיא משמשת ביום ולא בלילה אף ישראל כן, ת"ל יפה כלבנה, מה לבנה כתיב בה ולמשול ביום ובלילה  כך ישראל הן הן בעוה"ז הן הן לעוה"ב.<br/>(שם)
<b>ברה כחמה. </b>יכול מדכתיב יפה כלבנה מה לבנה אין אורה ברור והיא לפעמים חסרה ולפעמים יתירה אף ישראל כן ת"ל ברה כחמה.<br>(שם)
<b>איומה כנדגלות. </b>יכול מדכתיב יפה כלבנה ברה כחמה מה חמה ולבנה אין להם אימה  אף ישראל כן, ת"ל איומה כנדגלות, כנדגלין של מעלה, מיכאל ודגלו, גבריאל ודגלו, דכתיב בהו (יחזקאל א׳:י״ח) וגבה להם ויראה להם .<br/>(שם)
<h3>פסוק יא</h3>
<b>אל גינת אגוז. </b>דרש רבא, מאי דכתיב אל גינת אגוז ירדתי לראות באבי הנחל, למה נמשלו ת"ח לאגוז, לומר לך, מה אגוז זה אע"פ שמלוכלך בטיט ובצואה אין מה שבתוכו נמאס אף ת"ח אע"פ שסרח אין תורתו נמאסת .<br/>(חגיגה ט"ו ב')
<b>אל גינת אגוז. </b>מה אגוז זה [הקשה כאבן], האבן שוברו, כך תורה קרויה אבן כדכתיב ואתנה לך את לוחות האבן ויצה"ר קרוי אבן כדכתיב (יחזקאל ל״ו:כ״ו) והסרתי את לב האבן מבשרכם, אמר הקב"ה, תהא תורה [שקרויה אבן] משברת יצה"ר [שקרוי] אבן .<br/>(מ"ר)
<b>אל גינת אגוז. </b>א"ר אלעשה, והלא לא היה צריך לומר אלא אל גינת ירק  ואמר אל גינת אגוז, מלמד שנתן להם [לישראל] כחן של נטיעות וזיון של ירק .<br/>(שם)
<b>אל גינת אגוז. </b>א"ר יהושע בן לוי, נמשלו ישראל לאגוז, מה אגוז זה לטובתו הוא נגזז ונחלף  כך כל מה שישראל נגזזין מעמלן ונותנין לעמלי תורה בעוה"ז, לטובתן היא, שמרבין להם עושר בעוה"ז ושכר טוב לעוה"ב .<br/>(שם)
<b>אל גינת אגוז. </b>א"ר לוי, נמשלו ישראל לאגוז, לפי שכל הנטיעות אם את מכסה שרשיהם בשעת נטיעתן הן מצליחות, אבל האגוז הזה אם אתה מכסה שרשיו בשעת נטיעתו אינו מצליח, וכך ישראל כתיב בהו (משלי כ״ח:י״ג) מכסה פשעיו לא יצליח .<br/>(שם)
<b>אל גינת אגוז. </b>א"ר עזריה, נמשלו ישראל לאגוז, מה אגוז זה עצו משמר פריו  כך עמי הארץ שבישראל מחזיקין בדברי תורה .<br/>(שם)
<b>אל גינת אגוז. </b>נמשלו ישראל לאגוז, מה אגוז זה אם נופל לתוך הטנופת אתה נוטלו ומורקו ושוטפו ומדיחו והוא יפה לאכילה, כך כל מה שישראל מתלכלכין בעונות כל ימות השנה בא יוהכ"פ ומכפר עליהם .<br/>(שם)
<b>אל גינת אגוז. </b>אמר ר"י בר סימון, נמשלו ישראל לאגוז, מה אגוז זה יש לו שתי קליפות  כך ישראל יש להם שתי מצות [בגופן] מילה ופריעה .<br/>(שם)
<b>אל גינת אגוז. </b>אמר ר"ל, נמשלו ישראל לאגוז, מה אגוז זה חלק  וכל מי שעולה לראשו ואינו נותן דעתו הוא נופל ומת, כך כל מי שהוא מנהיג שררה על הצבור בישראל ואינו נותן דעתו היך הוא מנהיג את ישראל סופו שהוא נופל, הדא הוא דכתיב (ירמיהו ב׳:ג׳) קודש ישראל לה' ראשית תבואתו כל אוכליו יאשמו .<br/>(מ"ר)
<b>אל גינת אגוז. </b>נמשלו ישראל לאגוז, מה אגוז זה שחוק לתינוקות ושעשוע למלכים  כך הן ישראל בעוה"ז, ע"י עונות נעשים שחוק, דכתיב (איכה ב') הייתי שחוק לכל עמי, אבל לעתיד לבא והיו מלכים אומניך.<br/>(שם)
<b>אל גינת אגוז. </b>נמשלו ישראל לאגוז, מה אגוז זה יש בו אגוזי פרך, אגוזים בינונים ואגוזים קנטרנין  כך ישראל יש מהן עושין צדקה מאליהן ויש שאם אתה תובען הם נותנין ויש שאתה תובען ואין נותנין .<br/>(שם)
<b>אל גינת אגוז. </b>נמשלו ישראל לאגוז, מה אגוז זה אי אפשר לגונבי המכס לגנוב ממנו מפני שהוא נשמע וניכר, כך ישראל כל מקום שאחד מהם הולך אינו יכול לומר שהוא אינו יהודי, לפי שהוא ניכר, כדכתיב (ישעיהו ס״א:ט׳) כל רואיהם יכירום כי הם זרע בירך ה' .<br/>(שם)
<b>אל גינת אגוז. </b>נמשלו ישראל לאגוז. מה אגוז זה שק מלא אגוזים בידך אתה נותן בו כמה שומשמים כמה חרדלים והם מחזיקין  כך כמה גרים באו ונתוספו לישראל, הדא הוא דכתיב מי מנה עפר יעקב .<br/>(שם)
<b>אל גינת אגוז. </b>נמשלו ישראל לאגוז, מה אגוז זה אתה נוטל אחד מן הכרי וכולן יורדין ומתגלגלין זה אחר זה, כך ישראל לקה אחד מהן כולן מרגישין, הדא הוא דכתיב האיש אחד יחטא ועל כל העדה תקצוף .<br/>(שם)
<b>אל גינת אגוז. </b>א"ר ברכיה, נמשלו ישראל לאגוז, מה אגוז זה עשוי ד' מגורות והסירה באמצע  כך היו ישראל שרויים במדבר, ד' דגלים ד' מחנות ואהל מועד באמצע.<br/>(שם)
<b>אל גינת אגוז וגו'. </b>דבר אחר, אל גינת אגוז ירדתי – זה העולם  לראות באבי הנחל – אלו ישראל  לראות הפרחה הגפן אלו בתי כנסיות ובתי מדרשות , הנצו הרמונים – אלו התנוקות שיושבים ועוסקים בתורה ויושבין שורות שורות כגרעיני רמונים.<br/>(שם)
<h3>פסוק יב</h3>
<b>לא ידעתי נפשי. </b>בצאת ישראל ממצרים הכתוב מדבר, אתמול מלוכלכין בטיט ולבנים ומאוסים ובזויים בעיני המצרים והיום נעשו בני חורין וסגנים על כל העולם, וקראו על עצמן לא ידעתי נפשי שמתני .<br/>(מ"ר)
<b>לא ידעתי נפשי. </b>דבר אחר לא ידעתי נפשי שמתני, ביוסף הצדיק הכתוב מדבר, אתמול ענו בכבל רנלו ברזל באה נפשו (תהילים ק״ה:י״ח) והיום ויוסף הוא השליט על הארץ וקרא על עצמו לא ידעתי נפשי שמתני .<br/>(שם)
<b>לא ידעתי נפשי. </b>דבר אחר לא ידעתי נפשי שמתני, בדוד המלך הכתוב מדבר, אתמול דדה בורח מפני שאול והיום (ש"ב ח') וימלוך דוד על כל ישראל וקרא על עצמו לא ידעתי נפשי שמתני .<br/>(שם)
<b>לא ידעתי נפשי. </b>דבר אחר לא ידעתי נפשי שמתני, במרדכי הכתוב מדבר, אתמול וילבש שק ואפר והיום ומרדכי יצא מלפני המלך בלבוש מלכות וגו', וקרא על נפשו לא ידעתי נפשי שמתני .<br/>(שם)
<b>לא ידעתי נפשי. </b>דבר אחר לא ידעתי נפשי שמתני, בכנסת ישראל הכתוב מדבר, אומרת כנס"י לאוה"ע, אל תשמחי אויבתי לי כי נפלתי קמתי (מיכה ז') שבשעה שהייתי יושבת בחושך הקב"ה הוציאני לאור, שנאמר (שם) כי אשב בחושך ה' אור לי, וקראה על עצמה לא ידעתי נפשי שמתני .<br/>(שם)
<b>מרכבות עמי נדיב. </b>[אל תקרא עַמי אלא עִמי, אמרה כנס"י] עמי מהלך נדיב חי העולמים .<br/>(שם)
<h2>פרק ז</h2>
<h3>פסוק א</h3>
<b>שובי שובי השולמית. </b>א"ר חנינא, ד' פעמים כתיב כאן שובי שובי כנגד ארבע מלכיות ששולטין בישראל והם נכנסין תחת ידיהם בשלום ויוצאין לשלום .<br/>(מ"ר)
<b>השולמית. </b>מהו שולמית – אומה זו ששלום חי העולמים  מתנהג בה, כדכתיב (שמואל ב ז׳:ו׳) ואהיה מתהלך באהל ובמשכן .<br/>(שם)
<b>השולמית. </b>מהו שולמית – אומה שמסיימים לה שלום בכל יום, כמ"ש וישם לך שלום .<br/>(מ"ר)
<b>השולמית. </b>מהו שולמית – אמר הקב"ה, אומה שאני עתיד להושיבה בנוה שלום, כמש"נ (ישעיהו ל״ב:י״ח) וישב עמי בנוה שלום .<br/>(שם)
<b>השולמית. </b>מהו שולמית – אמר הקב"ה, אומה שאני נוטה אליה שלום, כמש"נ (ישעיהו ס״ו:י״ב) הנני נוטה אליה כנהר שלום.<br>(שם)
<b>השולמית. </b>ר"א ב"ר מרון אומר, מהו שולמית – אומה שמשלמת קיומו של עולם הן בעוה"ז והן בעוה"ב .<br/>(שם)
<b>השולמית. </b>דבר אחר מהו שולמית, א"ר לוי, אומה שכל טובות שבעולם אין באות אלא בזכותה, כמש"נ ויתן לך האלהים מטל השמים ומשמני הארץ, לך – בזכותך ובך הדבר תלוי, במש"נ יפתח ה' לך את אוצרו הטוב – בזכותך ובך הדבר תלוי .<br/>(שם)
<b>השולמית. </b>דבר אחר מהו שולמית, א"ר ירמיה, אומה שעשתה שלום ביני ובין עולמי, שאלמלא קבלו תורתי הייתי מחזיר עולמי לתהו ובהו .<br/>(שם)
<b>ונחזה בך וגו'. </b>אומרים אוה"ע לישראל, עד מתי אתם מתים ונהרגים על אלהיכם ומשלמין לו , כמש"נ כי עליך הורגנו כל היום, בואו אצלנו ונעשה אתכם דוכסין ואפרכין, ונחזה בך – ותהיון מחזותא דעלמא , משיבים להם ישראל, מה תחזו בשולמית במחולת המחנים, כלום יש בכם כח לתת לנו כאותה מעלה של הר סיני שהיו בו מחנות, מחנה ישראל ומחנה מלאכי השרת, כמו שנאמר (תהילים ס״ח:י״ח) רכב אלהים רבותים .<br/>(מ"ר)
<h3>פסוק ב</h3>
<b>מה יפו פעמיך. </b>דרש רבא, מה יפו פעמיך בנעלים – כמה נאים רגליהון של ישראל בשעה שעולין לרגל .<br/>(חגיגה ג' א' )
<b>מה יפו פעמיך. </b>א"ר יודן, והלא אפילו ההדיוט כשמקלס בלשון זה גנאי הוא לו ואת אמרת מה יפו פעמיך, אלא – מה נאין עקבותיך במסאני את ברתא דרחמי .<br/>(מ"ר)
<b>מה יפו פעמיך בנעלים. </b>ר' אליעזר ור' יהושע אומרים, מה יפו פעמיך בנעלים – מה היו יפין פעמיך שהיו נועלין בעד כל הצרות .<br/>(שם)
<b>בנעלים. </b>שתי נעלים, נעילה בפסח ונעילה בסכות, אמר הקב"ה לישראל, אתם – נועלים לפני בסכות ואני נועל לפניכם בפסח .<br/>(שם)
<b>בנעלים. </b>אמר ר' יהושע בן לוי, ראויה היתה העצרת של חג שתהא רחוקה מחג חמשים יום כעד העצרת של פסח, אלא לפי שעצרת של פסח אית ביומא למיזל ולמיתי, אבל עצרת של חג לית ביומי למיזל ולמיתי , אמר הקב"ה, עד דאינון הכא נעביד כולן חד יו"ט ונחדי, הוי אומר מה יפו פעמיך בנעלים .<br/>(שם)
<b>בת נדיב. </b>בתו של אברהם אבינו שנקרא נדיב, כמש"נ (תהילים מ״ז:י׳) נדיבי עמים נאספו עם אלהי אברהם .<br/>(חגיגה ג' א')
<b>חמוקי ירכיך. </b>פעם אחת גזר רבי שלא ישנו לתלמידים בשוק  מאי דרש, חמוקי ירכיך, מה ירך בסתר אף דברי תורה בסתר .<br/>(מו"ק ט"ז א')
<b>חמוקי ירכיך וגו'. </b>א"ר יוחנן, שתין  מששת ימי בראשית נבראו, שנאמר חמוקי ירכיך כמו חלאים מעשה ידי אמן, חמוקי ירכיך אלו השתין, כמו חלאים שמחוללין ויורדין עד התהום , מעשה ידי אמן – זו מעשה אומנתו של הקב"ה.<br/>(סוכה מ"ט א')
<b>חמוקי ירכיך וגו'. </b>א"ר יוחנן, כל תענוגים שמתענגים ישראל בעוה"ז בזכות מילה שנתנה בין ירכים, כמו חלאים – כמה חליים מתחת ידיה, כמה תנוקות נמולים ומתים תחת ידיה .<br/>(מ"ר)
<h3>פסוק ג</h3>
<b>שררך אגן הסהר. </b>שררך אלו סנהדרין, ולמה נקראו סנהדרין שררך, מה תנוק זה כל זמן שהוא במעי אמו אינו חי אלא מטבורו <sup style="color: gray;">כד</sup>, כך אין ישראל יכולין לעשות דבר חוץ מסנהדרין שלהם, אגן הסהר – אדרא דזהרא [זה לשכת הגזית] <sup style="color: gray;">כה</sup>.<br/>(שם)
<b>שררך אגן הסהר וגו'. </b>שררך אלו סנהדרין, ולמה נקראו שררך, לפי שהיא יושבת בטבורו של עולם <sup style="color: gray;">כו</sup>, אגן – שהיא מגינה על כל העולם כולו, הסהר – שהיא דומה לסהר <sup style="color: gray;">כז</sup>, אל יחסר המזג [אל יחסרון סנהדרין מעשרים ושלשה] לפיכך היה אחד מהם צריך לצאת [לדבר הרשות] רואה אם נשתיירו שם כ"ג יוצא ואם לאו אינו יוצא, בטנך ערמת חטים, מה ערמת חטים הכל נהנין ממנה אף סנהדרין הכל נהנין מטעמיהן <sup style="color: gray;">כח</sup>.<br/>(סנהדרין ל"ז א')
<b>אל יחסר המזג. </b>שררך אלו סנהדרין <sup style="color: gray;">כט</sup>, אל יחסר המזג – אל תחסר סנהדרין ממופלא שבה <sup style="color: gray;">ל</sup>, דבר אחר אל יחסר המזג – אל תחסר סנהדרין מזה שהוא ממזג את ההלכה <sup style="color: gray;">לא</sup>.<br/>(מ"ר)
<b>אל יחסר המזג. </b>דבר אחר אל יחסר המזג – לא נחסר מזגא דעלמא, כמש"נ (תהלים כ"ג) ה' רועי לא אחסר <sup style="color: gray;">לב</sup>.<br/>(שם)
<b>בטנך ערמת חטים. </b>זו תורת כהנים, מה כרס זו הלב מכאן והכרעים מכאן והיא באמצע / כך תו"כ שני ספרים מכאן ושני ספרים מכאן והוא באמצע [והוא] ערמת חטים – ערמה של חטאים <sup style="color: gray;">לג</sup>.<br/>(שם)
<b>ערמת חטים. </b>נמשלו ישראל לחטה, מה חטה זו סדוקה כך ישראל סדוקה מילתן <sup style="color: gray;">לד</sup>.<br/>(שם)
<b>ערמת חטים. </b>נמשלו ישראל לחטה, מה חטה זו סופגת <sup style="color: gray;">לה</sup> כך ישראל סופגין נכסיהון של אוה"ע כמש"נ ואכלת את כל העמים וגו' וכתיב (ישעיה ס"א) חיל גוים תאכלו <sup style="color: gray;">לו</sup>.<br/>(שם)
<b>ערמת חטים. </b>נמשלו ישראל לחטים, מה חטים הללו פסולת שלהם נמדדות עמהן <sup style="color: gray;">לז</sup> כך ישראל כתיב בהו מחוטב עציך עד שואב מימך <sup style="color: gray;">לח</sup>.<br/>(שם)
<b>ערמת חטים. </b>נמשלו ישראל לחטים, מה חטים הללו כשהן יוצאין לזרע אין יוצאין אלא במנין <sup style="color: gray;">לט</sup>, וכשהם נכנסין אל הגורן אין נכנסין אלא במנין, כך ישראל כשירדו למצרים ירדו במנין כמש"נ בשבעים נפש ירדו אבותיך מצרימה וכשעלו עלו ג"כ במנין כמש"נ (פ' בא) כשש מאות אלף רגלי.<br/>(שם)
<b>ערמת חטים. </b>התבן והמוץ והקש היו מדיינין זה עם זה, זה אומר בשבילי נזרעה השדה, וזה אומר בשבילי נזרעה, אמרה להם החטה, המתינו עד שנבא הגורן ואנו יודעין בשל מי נזרעה, כשנכנסין לגורן בא בעה"ב לזרותה, הלך לו המוץ לרוח, נטל התבן והשליכו לארץ, הקש ושרפו, נטל את החטין ועשה אותן כרי, כך אוה"ע אומרים בשבילנו נברא העולם וישראל אומרים בשבילנו נברא העולם, אמרו להם ישראל, המתינו עד שיבא היום של הקב"ה ואנו יודעין בשל מי נברא, הדא הוא דכתיב (מלאכי ג׳:י״ט) כי הנה היום בא בוער כתנור וכתיב (ישעיהו מ״א:ט״ז) תזרם ורוח תשאם, אבל ישראל נאמר בהם ואתה תגל בה' בקדוש ישראל תתהלל, [הוי בטנך ערמת חטים].<br>(שם)
<b>ערמת חטים. </b>והלא של אסטרובלין <sup style="color: gray;">מ</sup> יפה משל חטים, אלא אפשר לעולם בלא אסטרובלין ואי אפשר לעולם בלא חטים <sup style="color: gray;">מא</sup>.<br/>(שם)
<b>סוגה בשושנים. </b>אמר ליה ההוא צדוקי לרב כהנא, אמריתו נדה שרי ליחודי בהדי גברא, אפשר אש בנעורת ואינה מהבהבת, אמר ליה, התורה העידה עלינו סוגה בשושנים, שאפילו כסוגה בשושנים לא יפרצו בהם פרצות <sup style="color: gray;">מב</sup>.<br/>(סנהדרין ל"ז א')
<b>סוגה בשושנים. </b>אלו דברי תורה שהן רכים כשושנים [ואע"פ כן סיגים המה], הרי שנשא אדם אשה ובא להזקק לה והיא אומרת לו כשושנה אדומה ראיתי הוא פורש מיד, מי גרם לו שיפרוש, איזה כותל או עמוד ברזל או נחש נשכו או עקרב עקצו, אלא דברי תורה שרכין כשושנה שנאמר בה ואל אשה בנדת טומאתה לא תקרב <sup style="color: gray;">מג</sup>.<br/>(מ"ר)
<h3>פסוק ד</h3>
<b>שני שדיך. </b>כפול ונדרש לעיל פרשה ד' פסוק ה'.
<h3>פסוק ה</h3>
<b>צוארך כמגדל השן. </b>כתיב ויבקש פרעה להרוג את משה ויברח משה, וכי אפשר לאדם לברוח מן המלכות, אלא בשעה שתפס פרעה את משה חייבו להתיז את ראשו וקהה החרב מעל צוארו ונשבר, הדא הוא דכתיב צוארך כמגדל השן זו צוארו של משה .<br/>(ירושלמי ברכות פ"ט ה"א)
<b>צוארך כמגדל השן. </b>דרש ר' אלעזר, בשעה שבא עשו לנשק ליעקב אבינו לא בא לנשקו אלא לנשכו ונעשה צוארו של יעקב כשל שיש וקהו שיניו של אותו רשע, הדא הוא דכתיב צוארך כמגדל השן .<br/>(מ"ר)
<b>עיניך ברכות וגו'. </b>עיניך אלו סנהדרין שהם עינים לעדה, כמש"נ והיה אם מעיני העדה, ברכות בחשבון – מילי דחושבנא, ל"ו מזכין, ל"ה מחייבין , על שער בת רבים זו ההלכה שיוצאת מבית השער ומרווחת לרבים .<br/>(שם)
<b>אפך כמגדל הלבנון. </b>זה ביהמ"ק, מה האף הזה נתון בגבהו של אדם, כך ביהמ"ק נתון בגבהו של עולם , כמגדל הלבנון [אין לבנון אלא ביהמ"ק], מאי טעמא, ר' טביומי אומר, מפני שמלבין עונותיהם של ישראל , ר' שמעון בן יוחאי אומר, שכל הלבבות שמחות בו, שנאמר (תהלים מ"ה) יפה נוף משוש כל הארץ, ורבנן אמרי, על שם (מלכים א ט׳:ג׳) והיו עיני ולבי שם כל הימים .<br/>(מ"ר)
<b>צופה פני דמשק. </b>עתידה ירושלים להיות מתרחבת בכל צדדיה עד שתהא מגעת לשער דמשק, לקיים מה שנאמר (זכריה ט׳:א׳) ודמשק מנוחתו – עד דמשק מנוחתו .<br/>(שם)
<h3>פסוק ו</h3>
<b>ראשך עליך ככרמל. </b>אמר הקב"ה לישראל, הרשים שבכם חביבים עלי כאליהו שעלת להר הכרמל .<br/>(שם)
<b>ודלת ראשך כארגמן. </b>אמר הקב"ה לישראל, הדלים והרשים שבכם חביבים עלי כדוד, דכתיב (זכריה י"ב) והיה הנכשל בהם ביום ההוא כדויד, וי"א כדניאל דכתיב ביה (דניאל ה') והלבשו לדניאל ארגונא .<br/>(שם)
<b>מלך אסור ברהטים. </b>מלך – זה הקב"ה דכתיב ביה ה' מלך גאות לבש, אסור ברהטים, שאסר עצמו בשבועה שהוא משרה שכינתו בתוך ישראל ברהטים של יעקב אבינו .<br/>(מ"ר)
<b>מלך אסור ברהטים. </b>ר' ברכיה אומר, מלך – זה משה, שנאמר ויהי בישרון מלך, אסור ברהטים שבשביל רהטים של מי מריבה נגזר עליו שלא לכנס לארץ ישראל .<br/>(שם)
<h3>פסוק ז</h3>
<b>מה יפית וגו'. </b>הדרשות השייכות לכאן באו למעלה פרשה א' פסוק ט"ו בלשון הנך יפה.
<b>אהבה בתענוגים. </b>זו אהבתו של אברהם אבינו שהיה מתחטא על מלך סדום, כמש"נ ויאמר אברם אל מלך סדום הרמותי ידי אל ה' אם מחוט ועד שרוך נעל .<br/>(מ"ר)
<b>אהבה בתענוגים. </b>דבר אחד אהבה בתענוגים זו אהבתו של דניאל שהיה מתחטא על בלשאצר, שנאמר (דניאל ה׳:י״ז) מתנתך לך להוין ונבזביתך לאחרן הב .<br/>(שם)
<h3>פסוק ח</h3>
<b>דמתה לתמר. </b>יש אומרים בחנניה מישאל ועזריה הכתוב מדבר, פה תמר נגזרה עליה שריפה ולא נשרפה אף אלו נגזרה עליהם שריפה ולא נשרפו .<br/>(שם)
<h3>פסוק ט</h3>
<b>אמרתי וגו'. </b>אמר רבי שמואל בר נחמני אמר רבי יונתן, מאי דכתיב אמרתי אעלה בתמר אוחזה בסנסיניו, אמרתי אעלה בתמר אלו ישראל, ועכשיו לא עלה בידי אלא סנסן אחת של חנניה מישאל ועזריה .<br/>(סנהדרין צ"ג א')
<b>אמרתי וגו'. </b>יש אומרים בחנניה מישאל ועזריה הכתוב מדבר , אמר הקב"ה, אני אמרתי אעלה בכל האומה כולה ולא נתעליתי אלא בכם, אוחזה בסנסיניו – כהדא תמרתא אף דלא עבדה כלום לא פחיתא דעבדה מן תלת אילנין אלבנין .<br/>(מ"ר)
<b>כאשכלות הגפן. </b>יש אומרים בחנניה מישאל ועזריה הכתוב מדבר , ויהיו נא שדיך כאשכלות הגפן זה פרץ וזרח, מה פרץ וזרח נגזרה עליהם שריפה  ולא נשרפו כך אלו נגזרה עליהם שריפה ולא נשרפו.<br/>(שם)
<b>כתפוחים. </b>יש אומרים בחנניה מישאל ועזריה הכתוב מדבר , למה היה דומה ריחן, לריח שדה של תפוחים .<br/>(שם)
<h3>פסוק י</h3>
<b>וחכך כיין הטוב. </b>א"ר יוחנן [בשעה שהפילו את חנניה מישאל ועזריה לכבשן האש] קרא הקב"ה למלאכי השרת ואמר להם רדו ונשקו שפתותיהן של אבותיהם של אלו, שכשם שפעלו הם לפני באש  כך פעלו לפני בניהם באש, ור' יהודה ב"ר סיפון אמר, אמר, רדו ונשקו שפתותיהן של אלו, שאלולי לא קבלו תורתי ומלכותי בסיני הייתי נעשה בעל דבבם לאלו שהם ישנים במערת המכפלה .<br/>(שם)
<b>וחכך כיין הטוב. </b>חברייא בשם ר' יוחנן אמרי, דודים דברי סופרים לדברי תורה וחביבים כדברי תורה דכתיב וחכך כיין הטוב .<br/>(ירושלמי סנהדרין פי"א ה"ד)
<b>דובב שפתי ישנים. </b>א"ר יוחנן משום ר' שמעון בן יוחאי, כל תלמיד חכם שאומרים דבר שמועה מפיו בעוה"ז שפתותיו דובבות בקבר, דאמר קרא וחכך כיין הטוב הולך לדודי למשרים דובב שפתי ישנים – ככומר של ענבים  מה כומר של ענבים כיון שמניח אדם אצבעו עליו מיד דובב אף ת"ח כיון שאומרים דבר שמועה מפיו בעוה"ז שפתותיו דובבות בקבר .<br/>(יבמות צ"ז א')
<h3>פסוק יא</h3>
<b>ועלי תשוקתו. </b>מלמד שאין תשוקתן של ישראל אלא באביהם שבשמים .<br/>(מ"ר)
<b>ועלי תשוקתו. </b>תשוקתו – תש וקו, אומרים ישראל לפני הקב"ה, אע"פ שתשים אנו  אע"פ כן אנו מצפים ומקוים לישועתו של הקב"ה בכל יום.<br/>(שם)
<h3>פסוק יב</h3>
<b>לכה דודי וגו'. </b>דרש רבא, מאי דכתיב לכה דודי נצא השדה נלינה בכפרים נשכימה לכרמים נראה אם פרחה הגפן פתח המסדר הנצו הרמונים שם אתן את דודי לך, אמרה כנסת ישראל לפני הקב"ה, רבש"ע, אל תדינני כיושבי כרכים שיש בהן גזל ועריות ושבועת שוא ושקר, נצא השדה – בא ואראך ת"ח שעוסקין בתורה מתוך הדחק, נלינה בכפרים, אל תקרא בכפרים אלא בכופרים, בא ואראך אותם שהשפעת להם טובה והם כפרו בך, נשכימה לכרמים – אלו בתי כנסיות ובתי מדרשות , נראה אם פרחה הגפן אלו בעלי מקרא , פתח הסמדר אלו בעלי משנה, הנצו הרמונים אלו בעלי גמרא , שם אתן את דודי לך – אראך כבודי וגדולתי, שבה בני ובנותי .<br/>(עירובין כ"א ב')
<b>לכה דודי וגו'. </b>רוח הקודש אומרת לכה דודי נצא ונטייל בדמוסי העולם , נלינה בכפרים – בכופרים בו , נשכימה לכרמים – אלו ישראל, שנאמר (ישעיהו ה׳:ז׳) כי כרם ה' צבאות בית ישראל, נראה אם פרחה הגפן – זו ק"ש , פתח הסמדר – אלו בתי כנסיות ובתי מדרשות , הנצו הרמונים – אלו תנוקות שיושבים ועוסקים בתורה, שם אתן את דודי לך – שם אני נותנת את הצדיקים והצדיקות והנביאים והנביאות שעמדו ממנו .<br/>(מ"ר)
<h3>פסוק יד</h3>
<b>הדודאים וגו'. </b>דרש רבא, הדודאים נתנו ריח אלו בחורי ישראל שלא טעמו טעם חטא, ועל פתחינו כל מגדים – אלו בנות ישראל שאוגדות פתחיהן לבעליהן .<br/>(עירובין כ"א ב')
<b>הדודאים וגו'. </b>ר' יודן אמר, בא וראה כמה חביבים הדודאים לפני הקב"ה, שבשכר הדודאים עמדו שני שבטים גדולים מסויימים, ואלו הם – ישכר וזבולן .<br/>(מ"ר)
<b>הדודאים וגו'. </b>א"ר לוי, כתיב (ירמיהו כ״ד:א׳) הראני ה' והנה שתי דודאי תאנים וגו', הדוד אחד תאנים טובות מאד, זו גלותו של יכניה  והדוד אחד תאנים רעות מאד – זו גלותו של צדקיהו , שמא תאמר גלותו של יכניה עשה תשובה ולא גלותו של צדקיה, ת"ל הדודאים נתנו ריח – שתי הדודאים הטובים והרעים נתנו ריח .<br/>(מ"ר)
<b>ועל פתחינו וגו'. </b>רבנן אמרי, משל למלך שהיה לו פרדס ונתנו לאריס, מה עשה האריס, מלא כלכלות של תאנים מפירותיו של פרדס ונתן על פתח הפרדס, וכשהיה המלך עובר ורואה כל השבח הזה, אמר, אם בפתח הפרדס כך, בפרדס כולו על אחת כמה וכמה, כך בדורות האחרונים ר' יוחנן בן זכאי ור' אליעזר ור' יהושע ור' מאיר ור' עקיבא ותלמידיהם, על אחת כמה וכמה בדורות הראשונים אנשי כנסת הגדולה הלל ושמאי ורבן גמליאל הזקן, ועליהם הוא אומר, חדשים גם ישנים דודי צפנתי לך .<br/>(שם)
<b>חדשים גם ישנים. </b>אמר ליה רב חסדא לההוא מרבנן דהוה קא מסדר אגדתא קמיה, מי שמיע לך מהו חדשים וגם ישנים, אמר ליה, הללו דברי תורה והללו דברי סופרים .<br/>(עירובין כ"א ב')
<b>חדשים גם ישנים וגו'. </b>דרש רבא, מאי דכתיב חדשים גם ישנים דודי צפנתי לך, אמרה כנס"י לפני הקב"ה, רבש"ע, הרבה גזירות גזרתי על עצמי יותר ממה שגזרת עלי וקיימתים .<br/>(שם שם)
<b>דודי צפנתי לך. </b>אמר ר' אבא בר כהנא, אמר הקב"ה לישראל, אתם צופנים לי ואני צופן לכם, אתם צופנים לי במצות ובמעשים טובים  ואני צופן לכם באוצרות מלאים יותר מכל הטובות שבעולם, אלא דדידיה מרובין מדידן, הדא הוא דכתיב (תהילים ל״א:כ׳) מה רב טובך אשר צפנת ליראיך וגו' .<br/>(מ"ר)
<h2>פרק ח</h2>
<h3>פסוק א</h3>
<b>מי יתנך כאח לי. </b>כאיזה אח, לא כקין להבל ולא כישמעאל ליצחק ולא כאחי יוסף ליוסף שהיו שונאים אותו, אלא באיזה אח – כיונק שדי אמי, הוי אומר כיוסף לבנימין שאהבו בלבו, כמש"נ וירא יוסף אתם את בנימין .<br/>(מ"ר)
<b>אמצאך בחוץ אשקך. </b>בחוץ – זה המדבר שהוא חוץ לישוב, אשקך – כשני אחים שנשקו זה לזה ואלו הם, משה ואהרן, שנאמר וילך ויפגשהו בהר האלהים וישק לו .<br/>(שם)
<b>גם לא יבזו לי. </b>[כההיא דאח ואחות שהיה האח במירון והאחות בגוש חלב ]  ונפלה דליקה בבית זה שהיה במירון ובאת אחותו מגוש חלב התחילה מגפפתו מחבקתו ומנשקתו ואומרת, לא יבזו לי, שהיה אחי בצרה ונפלט ממנה .<br/>(שם)
<h3>פסוק ב</h3>
<b>אנהגך וגו'. </b>אנהגך מהעליונים לתחתונים , אביאך אל בית אמי – זה סיני, ולמה קורין לסיני בית אמי, שמשם נעשו כתנוק בן יומא , תלמדני – מצות ומעשים טובים.<br/>(שם)
<b>אשקך מיין הרקח. </b>אלו משניות גדולות, כגון משנתו של ר' חייא רבה ומשנתו של רבי הושעיא ושל בר קפרא ומשנת ר' עקיבא , מעסיס רמוני – אלו ההגדות שטעמן כרמון .<br/>(שם)
<b>אשקך מיין הרקח. </b>דבר אחר אשקך מיין הרקח זה התלמוד שמפוטם במשניות כרקח , מעסיס רמוני אלו בגדי כהונה, כמש"נ פעמון זהב ורמון .<br/>(שם)
<b>מעסיס רמני. </b>ת"ר, הרואה רמונים בחלום אם ת"ח הוא יצפה לתורה, שנאמר אשקך מיין הרקח מעסיס רמוני .<br/>(ברכות נ"ז א')
<h3>פסוק ה</h3>
<b>עלה מן המדבר. </b>עלויה מן המדבר, סלוקה מן המדבר, מיתתה מן המדבר כמש"נ במדבר הזה יתמו ושם ימותו .<br/>(מ"ר)
<b>מתרפקת על דודה. </b>מהו מתרפקת על דודה ' א"ר יוחנן, שהיא מתרת פרקי תורה ופרקי מלכות לעתיד לבא .<br/>(שם)
<b>תחת התפוח עוררתיך. </b>דרש רב עוירא, בשכר נשים צדקניות שהיו באותו הדור נגאל ישראל ממצרים, שהיו משתדלות להזקק לבעליהן, וכיון שהגיע זמן הולדתן הולכות ויולדות בשדה תחת התפוח, שנאמר תחת התפוח עוררתיך .<br/>(סוטה י"א ב')
<b>תחת התפוח עוררתיך. </b>א"ר סימון, הדבור שהיה יוצא מהקב"ה בסיני היה סם חיים לישראל וסם מות לאוה"ע, לפיכך הוא אומר תחת התפוח עוררתיך .<br/>(מ"ר פ' ב' פ' ג')
<b>תחת התפוח עוררתיך. </b>דרש פלטיין איש רומי ואמר, נתלש הר סיני ונעצר בשמי מרום והיו ישראל נתונים תחתיו, שנאמר ותקרבון ותעמדון תחת ההר .<br/>(מ"ר)
<b>תחת התפוח עוררתיך. </b>דבר אחר תחת התפוח עוררתיך זה סיני, ולמה נמשל לתפוח, מה תפוח זה עושה פירות בחודש סיון כך התורה נתנה בסיון .<br/>(מ"ר)
<b>תחת התפוח עוררתיך. </b>דבר אחר תחת התפוח עוררתיך, ולמה לא כאגוז ואילן אחר, אלא כל אילן דרכו להוציא תחלה עליו ואח"כ פירותיו ותפוח זה מוציא פירותיו תחלה ואח"כ מוציא עליו, כך הקדימו ישראל עשיה לשמיעה, שנאמר נעשה ונשמע .<br/>(שם)
<b>שמה חבלתך אמך. </b>[שמה – בסיני], וכי שמה חבלה, א"ר ברכיה, משל לאחד שהלך במקום סכנה וניצל, פגע ביה חבריה, אמר ליה, כמה סכנות עברת והוית כדון השתא ילדתך אמך ובריה חדשה נבראת .<br/>(שם)
<b>שמה חבלתך אמך. </b>[שמה – במדבר], אמר ר' אבא בר כהנא, שמה חבלתך ושמה חבלה, חבלה – בשעה שאמרו כל אשר דבר ה' נעשה ונשמע , שמה חבלה – בשעה שאמרו לעגל אלה אלהיך ישראל, ומהו חובלה – נתמשכנו, דתנא ר' שמעון בן יוחאי, זין שנתן להם לישראל בחורב שם המפורש היה חקוק עליו וכשחטאו נוטל מהם .<br/>(שם)
<h3>פסוק ו</h3>
<b>שימני כחותם. </b>מהו שימני כחותם, א"ר מאיר, אמרו ישראל לפני הקב"ה, רבש"ע, מה שחשבת בלבך לעשות לנו עשה .<br/>(שם)
<b>שימני כחותם. </b>ר' ברכיה אומר, שימני כחותם זו ק"ש, שנאמר והיו הדברים האלה על לבבך, כחותם על זרועך – אלו תפלין .<br/>(שם)
<b>כחותם על לבך. </b>אמרו ישראל לפני הקב"ה, שימני כחותם על לבך, אמר להם הקב"ה, לא שאלתם כהוגן, לפי שהלב פעמים נראה ופעמים אינו נראה ואין חותמו נגלה, ואיזה הוא כהוגן, כמש"נ (ישעיהו מ״ט:ט״ז) הן על כפים חקותיך חומותיך נגדי תמיד, כשם שאי אפשר לו לאדם לשכוח כפות ידיו כן גם אלה תשכחנה ואנכי לא אשכחך .<br/>(שם)
<b>כחותם על זרועך. </b>א"ר מאיר, שימני כחותם על לבך כחותם על זרועך, כיהויכין, דאמר ר' מאיר, נשבע הקב"ה שהוא נותק מלכות בית דוד מידו, כמש"נ (ירמיהו כ״ב:כ״ד) חי אני נאום ה' כי אם יהיה בניהו בן יהויקים מלך יהודה חותם על יד ימיני כי משם אתקנך – משם אתקנך בתשובה .<br/>(מ"ר)
<b>עזה כמות אהבה. </b>עזה כמות אהבה – אהבה שהקב"ה אוהב את ישראל, כמש"נ (מלאכי א׳:ב׳) אהבתי אתכם אמר ה', אהבה שאהב יצחק את עשו, אהבה שאהב יעקב ליוסף, אהבה שאהב יונתן לדוד, אהבה שאוהב האיש לאשתו, אהבה שאהב דורו של שמד להקב"ה, כמש"נ (תהילים מ״ד:כ״ג) כי עליך הורגנו כל היום .<br/>(שם)
<b>קשה כשאול קנאה. </b>קשה כשאול קנאה של הקב"ה בשעה שמקנאים אותו בע"ז, כמש"נ (פ' האזינו) יקניאוהו בזרים, קשה כשאול קנאה שקנא עשו ליעקב, כמש"נ וישטם עשו את יעקב, קשה כשאול קנאה שקנאו אחי יוסף ליוסף כמש"נ ויקנאו בו אחיו, קשה כשאול קנאה שקנא שאול לדוד, כמש"נ (שמואל א י״ח:ט׳) ויהי שאול עוין את דוד, קשה כשאול קנאה שמקנא הבעל לאשתו כמש"נ ועבר עליו רוח קנאה , קשה כשאול קנאה שעתיד הקב"ה לקנא לציון, כמש"נ (זכריה ח׳:ב׳) קנאתי לציון קנאה גדולה .<br/>(שם)
<b>רשפיה רשפי אש. </b>ר' ברכיה אומר, כאש של מעלה , לא האש מכבה למים ולא המים מכבין לאש .<br/>(שם)
<h3>פסוק ז</h3>
<b>מים רבים וגו'. </b>מים רבים לא יוכלו לכבות את האהבה, לפיכך אין עבירה מכבה תורדה .<br/>(סוטה כ"א א')
<b>מים רבים וגו'. </b>מים רבים אלו אוה"ע, שנאמר (ישעיהו י״ז:י״ב) הוי המון עמים רבים כהמות ימים יהמיון, לא יוכלו לכבות את האהבה, את האהבה שהקב"ה אוהב לישראל, שנאמר (מלאכי א׳:ב׳) אהבתי אתכם אמר ה', ונהרות לא ישטפוה – אלו אוה"ע, כמש"נ (ישעיהו ז׳:כ׳) ביום ההוא יגלח ה' בתער השכירה בעברי נהר וגו', ונאמר (שם ח') ולכן הנה ה' מעלה עליהם את מי הנהר .<br/>(שם)
<b>אם יתן איש וגו'. </b>אם פותחין כל אוה"ע את כל האוצרות שלהם ונותנים בדבר אחד מן התורה אינו מתכפר בידם לעולם .<br/>(מ"ר)
<b>אם יתן איש וגו'. </b>אם פותחין כל אומה"ע כל אוצרות שלהם ונותנין כל ממונם בדמיהם של ר' עקיבא וחביריו אין מתכפר להם לעולם.<br>(שם)
<b>אם יתן איש וגו'. </b>כד דמך רבי יוחנן היה דורו קורא עליו אם יתן איש את כל הון ביתו באהבה שאהב ר' יוחנן את התורה בוז יבוזו לו .<br/>(שם)
<b>אם יתן איש וגו'. </b>כד דמך ר' אושעיא איש טרייה ראו מטתו פורחת באויר, והיה דורו קורא עליו אם יתן איש את כל הון ביתו באהבה שאהב הקב"ה לר' אושעיא איש טרייה בוז יבוזו לו [שם]
<h3>פסוק ח</h3>
<b>אחות לנו קטנה. </b>ר' יהודה ב"ר סימון אומר, לעתיד לבא עתידין כל שרי אוה"ע לבא ולקטרג לפני הקב"ה על ישראל ואומרים, רבש"ע, אלו עבדו עבודת כוכבים ואלו עבדו עבודת כוכבים, אומר להם הקב"ה, אחות לנו קטנה, מה קטן זה כל מה שהוא עושה אין עוינים אותו לפי שהוא קטן, כך כל מה שישראל מתלכלכין בעונות כל ימות השנה בא יוהכ"פ ומכפר עליהם .<br/>(שם)
<b>אחות לנו קטנה וגו'. </b>א"ר יוחנן, מאי דכתיב אחות לנו קטנה ושדים אין לה – זו עילם שזכתה ללמוד ולא זכתה ללמד .<br/>(פסחים פ"ז א')
<b>אחות לנו קטנה וגו'. </b>רבי ברכיה פתר קרא באברהם אבינו, אחות לנו קטנה – זה אברהם שאיחה את כל באי העולם לפני הקב"ה , ועד שהוא קטן היה עסוק במצות ובמעשים טובים , ושדים אין לה – עדיין לא בא לכלל מצות ומע"ט , מה נעשה לאחותנו ביום שידובר בה – ביום שגזר נמרוד הרשע ואמר לירד לכבשן האש , אם חומה היא, אמר הקב"ה, אם מעמיד הוא דברים כחומה  נבנה עליה טירת כסף נצילנו ונבנה אותו בעולם, ואם דלת היא – אם דל הוא ומטלטל מעשיו כדלת  נצור עליה לוח ארז מה צורה זו אינה מתקיימת עליה אלא לשעה אחת כך איני מתקיים עליה אלא לשעה אחת , אמר אברהם לפני הקב"ה, רבש"ע, אני חומה ואעמיד מע"ט כחומה, ושדי כמגדלות – שאני עתיד להעמיד כתות וחבורות של צדיקים כיוצא בי בעולמך , אז הייתי בעיניו כמוצאת שלום, אמר ליה הקב"ה, כשם שירדת לכבשן האש כך אני מוציאך בשלום ממנו, הדא הוא דכתיב אני ה' אשר הוצאתיך כאור כשדים  [מ"ר]
<b>אחות לנו קטנה וגו'. </b>רבי יוחנן פתר קרא בסדום, אחות לנו קטנה זו סדום, כמש"נ (יחזקאל ט״ז:מ״ו) ואחותך הגדולה שמרון , ושדים אין לה, שלא הניקה מצות ומעשים טובים , מה נעשה לאחותנו ביום שגזר דין של מעלה שתשרף באש .<br/>(שם)
<b>אחות לנו קטנה וגו'. </b>רבנן פתרי קראי בעולי גולה  אחות לנו אלו עולי גולה, קטנה שהיו דלים באוכלסין, ושדים אין לה, אלו חמשה דברים שהיה בית האחרון חסר מן הראשון, והם, אש של מעלה  ושמן המשחה, ארון, רוח הקודש ואורים ותומים , מה נעשה לאחותנו – מה נעשה ביום שיגזור כורש די עבר פרת  עבר די לא עבר לא יעבור, אם חומה היא – אלו עלו ישראל חומה מבבל  לא חרב ביהמ"ק בההיא שעתא פעם שנית, ואם דלת היא נצור עליה לוח ארז, מה צורה זו אע"פ שהיא מטושטשת מקומה ניכר, כך אע"פ שחרב ביהמ"ק לא בטלו ישראל פעמי רגלים ג' פעמים בשנה .<br/>(שם)
<h3>פסוק ט</h3>
<b>אם חומה היא וגו'. </b>אמר ליה ריש לקיש לרבה בר בר חנה, אלהא סנינא לבו לבני בבל, דכתיב אם חומה היא נבנה עליה טירת כסף, ואם דלת היא נצור עליה לוח ארז, אם עשיתם עצמכם כחומה ועליתם כולכם בימי עזרא נמשלתם ככסף שאין הרקב שולט בו, עכשיו שעליתם כדלתות נמשלתם כארז שהרקב שולט בו .<br/>(יומא ט' ב')
<b>אם חומה היא וגו'. </b>רבי יוחנן פתר קרא בישראל, אם תמה היא וגו', אמר הקב"ה, אם מעמידים מעשיהם כתמה נבנה עליה ונצילם, ואם דלת היא – אם מטלטלין הם דבריהם כדלת  נצור עליה לוח ארז, מה צורה זו אינה מתקיימת אלא לשעה אחת, כך איני מתקיים עליהם אלא לשעה אחת , אמרו ישראל לפני הקב"ה, רבש"ע, אני חומה ונעמיד מצות ומעשים טובים כחומה, ושדי כמגדלות – שאנו עתידים להעמיד כתות כתות של צדיקים  אז הייתי בעיניו כמוצאת שלום, למה, – לפי שהיו אוה"ע אומרים לישראל א"כ למה הגלה אתכם מארצו והחריב למקדשו, והיו ישראל משיבים, אנו דומין לבת מלכים שהלכה לעשות רדופים לבית אביה סוף שחזרה לביתה לשלום .<br/>(שם)
<b>אם תמה היא וגו'. </b>דבר אחר אם חומה היא וגו', בחנניה מישאל ועזריה הכתוב מדבר, אמר הקב"ה, אם מעמידין הם מעשיהם כחומה נבנה עליהם העולם ונצילם  ואם דלת היא – ואם מטלטלים מעשיהם כדלת נצור עליה לוח ארז, מה צורה זו אינה מתקיימת אלא לשעה אחת כך איני מתקיים עליהן אלא לשעה אחת , אמרו הם לפני הקב"ה, רבש"ע אנו חומה ואנו מעמידין מצות ומע"ט כחומה, ושדי כמגדלות – עתידין אנו להעמיד בעולמך כתות של צדיקים כיוצא בנו, אז הייתי בעיניו כמוצאת שלום, אמר להם הקב"ה, כשם שירדתם לכבשן האש בשלום כך אוציא אתכם משם בשלום .<br/>(שם)
<b>אם חומה היא וגו'. </b>נתבאר בדרשות פסוק הקודם.
<h3>פסוק י</h3>
<b>אני חומה וגו'. </b>ר' יוחנן אמר, אני חומה – זו תורה, ושדי כמגדלות אלו תלמידי – חכמים , ורבא אמר, אני חומה זו כנסת ישראל ושדי כמגדלות אלו בתי כנסיות ובתי מדרשות .<br/>(פסחים פ"ז א')
<b>אני חומה וגו'. </b>א"ר איבו, אמר הקב"ה, עתיד אני להעשות לישראל סניגור בין אוה"ע, ואיזה זה, זה בת קול, הה"ד (ישעיהו א׳:ט׳) לולא ה' צבאות הותיר לנו שריד .<br/>(מ"ר)
<b>כמוצאת שלום. </b>[מהו כמוצאת שלום], א"ר יוחנן, ככלה שנמצאת שלמה בבית חמיה ורדופה לילך להגיד שבחה בבית אביה .<br/>(פסחים פ"ז א')
<h3>פסוק יא</h3>
<b>כרם היה לשלמה וגו'. </b>כרם אלו ישראל שנאמר (ישעיהו ה׳:ז׳) כי כרם ה' צבאות בית ישראל, היה לשלמה – למלך שהשלום שלו , בבעל המון – בהמון – שהמו אחרי הבעל, [נתן את הכרם לנוטרים] לפיכך העמיד עליהם משמרות והביא עליהם המונות  איש יביא בפריו אלף כסף, הביא איש על פריו ומצא בו אלף צדיקים שלמים בתורה ומעשים טובים .<br/>(מ"ר)
<b>כרם היה לשלמה וגו'. </b>דבר אחר כרם [זו ארץ ישראל], שנאמר (ירמיהו ב׳:ז׳) ואביא אתכם אל ארץ הכרמל, היה לשלמה – למלך שהשלום שלו , בבעל המון [שכל המלכים המו אחריה] , נתן את הכרם לנוטרים – זה נבוכדנצר, איש יביא בפריו אלף כסף – הביא איש על פריו וליקט מהם אלף צדיקים שלמים בתורה ובמעשים טובים, הדא הוא דכתיב (מלכים ב כ״ד:י״ד) החרש והמסגר אלף .<br/>(שם)
<b>כרם היה לשלמה וגו'. </b>דבר אחר כרם זו סנהדרין שעשויה שורות שורות ככרם , היה לשלמה – למלך שהשלום שלו , בבעל המון – שהמו אחרי הבעל [נתן את הכרם לנוטרים], לפיכך באו עליהם המונים .<br/>(מ"ר)
<h3>פסוק יב</h3>
<b>כרמי שלי לפני. </b>מהו כרמי שלי לפני, בשעה שגלו ישראל לבבל, אפר להם נבוכדנצר, אל תשמעו לתורת אביכם שבשמים, אלא תסגדון לצלמא, אמרו לו ישראל, שוטה שבעולם, כל מסירתנו לידך אינה אלא בשביל שהיינו משתחוים לצלם ואת אמרת סגדון לצלמא, באותה שעה אמר הקב"ה, כרמי שלי לפני .<br/>(שם)
<b>האלף לך וגו'. </b>מהו אלף ומאתים, בשעה שגלו ישראל לבבל הטיח אותו רשע דברים לפני הקב"ה ואמר אלף היו ונתמעטו כאן ונעשו מאתים איש, אמר ליה הקב"ה, אוי לו לאותו רשע, אלף היו ונתרבו כאן ונעשו מאתים אלף, [הדא הוא דכתיב איש יביא בפריו אלף כסף] .<br/>(שם)
<b>האלף לך שלמה. </b>כל שלמה האמור בשיר השירים קודש, שיר למי שהשלום שלו , חוץ מזה, האלף לך שלמה – לדידיה, ומאתים לנוטרים את פריו – רבנן .<br/>(שבועות ל"ה ב')
<b>האלף לך שלמה. </b>אמר ר' אלכסנדרי, אין הרב נוטל שכר על תלמודו עד שילמדנו לאחרים, מה טעם – האלף לך שלמה .<br/>(מ"ר)
<b>האלף לך שלמה וגו'. </b>א"ר הלל בריה דרבי שמואל בר נחמן, הרב נוטל אלף ותלמיד נוטל שכר מאתים, מה טעם, האלף לך שלמה ומאתים לנוטרים את פריו .<br/>(שם)
<b>האלף לך שלמה וגו'. </b>מהו אלף ומאתים, א"ר חייא בריה דרב אדא מיפו, הלומד תורה בצער נוטל אלף בשכרו, שלא בצער נוטל מאתים, ממי את למד, משבטו של ישכר ומשבטו של נפתלי, שבטו של נפתלי  שהיה לומד תורה בצער נטל שכר אלף שנאמר (דה"י א' י"ב) ומנפתלי שרים אלף, ושבטו של ישכר שהיה לומד תורה שלא בצער נטל שכר מאתים שנאמר (שם) ראשיהם מאתים .<br/>(מ"ר)
<h3>פסוק יג</h3>
<b>היושבת בגנים וגו'. </b>כשישראל נכנסין לבתי כנסיות וקורין ק"ש בכונת הדעת, בקול אחד, בדעה אחת ובטעם אחד  הקב"ה אומר להם, היושבת בגנים כשאתם קורין חברים  אני ופמליא שלי מקשיבים לקולך השמיעיני, אבל כשקורין בטירוף הדעת, זה מקדים וזה מאחר ואינם מכוונים דעתם, רוח הקודש צווחת ואומרת ברח דודי ודמה לך לצבי, לצבא של מעלה – הדומים לכבודך, בקול אחד בנעימה אחת  על הרי בשמים – בשמי שמים העליונים .<br/>(שם)
<b>חברים מקשיבים. </b>מכאן דחברים היינו תלמידי חכמים .<br/>(ב"ב ע"ה א')
<b>חברים מקשיבים לקולך. </b>אר"ש בן לקיש, שני תלמידי חכמים המקשיבים זה לזה בהלכה  הקב"ה שומע לקולן, שנא' היושבת בגנים חברים מקשיבים לקולך השמיעיני , ואם אין עושין כך, גורמין לשכינה שתסתלק מישראל שנאמר ברח דודי וגו' .<br/>(שבת ס"ג א')
<b>חברים מקשיבים לקולך. </b>אין חברים אלא מלאכי השרת, ולמה נקראו חברים, לפי שאין ביניהם איבה וקנאה ושנאה ותחרות ומינות וחלוקת דברים, ואמר הקב"ה לישראל, בני, בשעה שאתם קירין ק"ש וקורין בתורה הגביהו קולכם כדי שישמעו חברים, ותנו דעתכם שלא תשנאו ולא תקנאו זא"ז ולא תתחרחרו זע"ז ולא תביישו זל"ז, כדי שלא יהיו מלאכי השרת אומרים, רבש"ע, תורה שנתת להם לישראל אינם עוסקין בה, שהרי יש בהם איבה וקנאה ותחרות ושנאה, אלא תהיו מקיימים אותה בשלום .<br/>(מ"ר)
<h3>פסוק יד</h3>
<b>ברח דודי. </b>נתבאר בדרשות הקודמות.
<b>ברח דודי. </b>בשעה שאוה"ע אוכלין ושותין ומחרפין ומנאצין בעריות שמזכירים , באותה שעה חושב הקב"ה להחריב עולמו, והתורה נכנסת ומלמדת סנגוריא ואומרת, רבש"ע, עד שאתה מביט באלו שמחרפים ומכעיסים לפניך, הביטה בישראל עמך שמברכים ומשבחים לשמך הגדול בתורה ובזמירות ובשבחות, ורוח הקודש צווחת, ברח דודי, ברח מאוה"ע והדבק בהם בישראל .<br/>(מ"ר)
<b>ברח דודי וגו'. </b>דבר אחר ברח דודי מן גלות שאנו בה ומתלכלכין בעונות, ודמה לך לצבי – טהרנו כצבי  או לעופר האילים – שתקבל את תפלתנו כקרבן גדיים ואילים , על הרי בשמים – יעלה לך לריח טוב בזכות אבותינו שריחן עולה לפניך כבשמים .<br/>(שם)
<b>ודמה לך לצבי. </b>מה צבי זה בשעה שהוא ישן עינו אחת פתוחה ועינו אחת קמוצה, כך בשעה שישראל עושין רצונו של מקום הוא מביט עליהם בשתי עיניו, כמש"נ (תהילים ל״ד:ט״ז) עיני ה' אל צדיקים, ובשעה שאין עושין רצונו של מקום הוא מביט אליהם בעינו אחת, כמש"נ (שם ל"ג) הנה עין ה' אל יראיו .<br/>(שם)
<b>על הרי בשמים. </b>זה גן עדן שכולו בשמים .<br/>(שם)
<b>על הרי בשמים. </b>א"ר סימון, [אל תקרא בשמים אלא בַשָׁמֵיִם], אמר הקב"ה, המתינו לי עד שאשב בדין על הריהם שהם שריהם שנתונים אצלי בשמים .<br/>(שם)
<b>על הרי בשמים. </b>גאולתן של ישראל נמשלה לבשמים, מה בשמים כשהן נלקטין כשהן רכין ולחין אין ריחן נודף, וכשנלקטין כשהן יבשין ריחן נודף, כך גאולתן של ישראל טובה היא בעונתה .<br/>(שם)
