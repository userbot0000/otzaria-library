אשר על זאת יתפלל כל חסיד: שלח אורך ואמתך המה ינחוני במעגלי צדק ומישרים. המה יורו לפנינו דרכי התורה והחכמה. המה יאירו עינינו על דבר אמת וענוה צדק, ולא יוסיפו עוד לשגות באמרי דעת, להעמיס בהם כל העולה על רוחם, ומזה ימצאו מקום לסור מדרך סלול וישר דרך דרכו בו אבותינו מעולם. הלא במרירות תואנת נפש מבקש אמונה על קרן אור התורה והמצוה בסתר המדרגה, אשר לדעתי היה זה עתירת שהע"ה: מי יתנך כאח לי וכו' אנהגך אביאך אל בית אמי תלמדני אשקך מיין הרקח וכו' (שיר השירים ח', א'), אשר אות ת' ממלת תלמדני אינה נוכח אל דודה כמשפט נוכח לזכר, רק אות ת' הוא פה לנקבה נסתרת, ר"ל כאלו הרעיה מבקשת פני דודה שילך מפה ממקום שהוא בו, רק ילך עמה לבית אמה. ואמה ברוב חכמתה ובטוב לקחה תלמד את בתה איך לעשות מטעמים אשר יערבו לחכו, וזהו: אנהגך אביאך אל בית אמי. והיא תלמדני, איך אשקך מיין הרקח מעסיס רמוני, וכפי הנמשל: היתה בקשתו להשיב נדחים ממקום שהם, להביאם אל בית אמם ירושלים עיר הקדש עיר ואם בישראל, אשר על ירושלים נאמר: כי מציון תצא תורה ודבר ה' מירושלים (ישעיה ב', ד'), ואז יאירו עינינו באור האמת, ואז נדע מה נעבוד את ה' הנכבד. וזהו: אנהגך אביאך אל בית אמי והיא תלמדני אשקך מיין הרקח וכו':
והוא מה שאמר שלמה המלך עליו השלום שמעו בנים מוסר אב והקשיבו לדעת בינה (משלי ד', א') כי התורה המסורה בידנו עתה היא רק כמוסר אב המלמד את בנו לאמר כה תעשה וייטב לך וכמאמר אני ה' אלוקיך מלמדך להועיל מדריכך בדרך תלך (ישעיה מ"ח, י"ז) ואנחנו מקיימים מצות ה' יתברך רק מאמונתנו בלי הבנת תוכן ענינם ולזאת הבטיחנו ואמר שמעו בנים מוסר אב והקשיבו לדעת בינה, כלומר אחר שתשמעו ותעשו תזכו לדעת בינה. ותהיה מלת והקשיבו על דרך חברים מקשיבים שהוא ענין המתנה:
ומטעם זה מצאנו לרז"ל במדרש (ב"ר ע"ז) שאמרו את מוצא כל מה שעתיד הקב"ה לעשות לעתיד לבוא הקדים ועשה על ידי הצדיקים בעולם הזה הקב"ה מחיה את המתים ואליהו מחיה את המתים כו' עיין שם:
והוא שאמרו במדרש (פרשת ויצא) מלמד שהראה הקב"ה ליעקב בית המקדש בנוי וחרב ובנוי. מה נורא המקום הזה - בנוי. אין זה - חרב. כי אם בית אלהים - בנוי ומשוכלל לעתיד לבוא. ואולי רצו בזה כי מבנין בית המקדש וחורבנו וכליונו יעלה צמח בית עולמים הבנוי והמשוכלל לעתיד לבוא. ממש כזרע הזרוע אשר אחר התמוגגותה, צמחה תברך. ועל דרך שכתבנו בביאור: הילודים למות והמתים להחיות (ואם שגיתי כו'):
וזהו מה שאמר המשורר (מקודם לפסוק הנזכר לעיל): אלהי חסדי יקדמני (תהילים נ"ט, י"א). הנה שאל מאתו יתברך להקדים לו החסד והרחמים, למען יכין צדיק ישועה לדורות עולם לעתיד לבוא אי"ה, ועל זה סיים ואמר: ואני אשיר עזך (שם י"ז). וכמו שאמר המדרש: "לעתיד לבוא" כלומר כל מגמתי לא יהיה בשמחתי כי אם על מה שהוכן עזרת ה' וישועתו לזמן העתיד:
והוא המוזכר במדרש ז"ל (ריש מגילת אסתר): משה ראש לנביאים. אהרן ראש לכהנים. שהכוונה בזה מובן לכל משכיל, כי המה היו כנחל נובע להשפיע להשואפים למוץ משד מבועם הנאמן ולתת מהודם עליהם. ומהם הורק ונשתלשל לנביאים ולכהנים הבאים אחריהם, ומכחם האצילו בעדם וכמו שיתבאר באורך על מקומו בע"ה:
ואולי הוא הרצון בדברי הכתוב שזכרנו: ראשון לציון הנה הנם. ולירושלים מבשר אתן (ישעיה מ"א, כ"ז). כי התחלת אחיזתם ורשתם ארץ ישראל הנה הוא ענין ראשיתיי והכנה יסודיית אל הירושה העתידה וזהו: ראשון לציון הנה הנם. מוסב על הירושה הראשונה. ולירושלים מבשר אתן. כלומר, מן הירושה ההיא צומחת גם כן הבשורה לירושלים על הזמן המקווה. וזהו: ולירושלים מבשר אתן כלומר לעתיד:
ואולי זהו שכוון הכתוב במה שכתב והיתה זאת לכם לחקת עולם (ויקרא ט"ז, ל"ד). לומר, שיהיה ענין יו"כ אצלנו אך על דרך החוק. רצונו, שלא נצטרך לתועלתו:
ואותנו חייב יתברך להביא קרבן, כי לסבת מעשינו הרעים ראה שאין אנחנו ראוים להשתמש באותו אור לכן נגנז. לכן הצריך אותנו להביא קרבן כפרה על שמעטתי את הירח. ושמעתי כי קצת גדולים רוצים להגיה הביאו אלי כפרה ולדעתי אין צריך להגיה:
"שיתף מדת הרחמים" וכו' והכוונה בזה הוא מה שרמזנו בפנים כי לפי מה שהיה ראשית הרצון לברוא העולם במדת הדין היה החוטא משולל התיקון ונעדר התקומה כל עיקר. אבל מרוב טובו יתברך הוא שוקד לתקנת האדם ולתועלתו והכין לו התשובה על כל אשר יעשה האדם לאשמה וחי בה, והוא אך ממדת החסד והרחמים כמאמר ז"ל (ילקוט תהלים כ"ה) טוב וישר ה' על כן יורה חטאים בדרך. שאלו לחכמה ולנבואה הנפש החוטאת מה ענשה אמרו, הנפש החוטאת תמות. שאלו להקב"ה, אמר יעשה תשובה. עד כאן. הא לך כדברינו שכל עיקר תיקון התשובה הוא אך ממדת הרחמים וזהו שרמזו ז"ל ראה כו' ושיתף מדת הרחמים כו':
כי בעלי החיים נעדרי הבחירה וההכרה והוא: כי כן חייבה טבע בריאתם, אחר היות עיקר מציאותם עבור האדם. כי על ידם ישיג תועליותיו וצרכיו בעולם. הסוס לרכוב, השור לעול, חמור למשא וכמוהם שיש בהם תיקון ענינו. ולוּ בראם אלהים בחכמה ובדעת או בפה דובר, מה יתרון היה להאדם בהם, כי לא יחפצו להטות שכמם תחת עולו הכבד. היה מהורס בזה מעמד האדם וקיומו בעולם. אשר על זה היה מחסד אלהים, לברוא אותם בענין שהם, עבור לעשות אתם מה שמפיק תיקון העולם ומערכותיו. ככל אשר אנחנו עושים בהם היום איש כל הישר בעיניו. ואת האדם אותו ברא אלהים בחכמה ודעת ולב מבין בעל בחירה. ונטע בו כל המעלות אשר מנע מנבראים זולתו, לתיקונו ולתועלתו:
לא ברא דבר אחד לבטלה ואולי שזהו המכוון במאמר ה' יתברך: ובנו במות התופת אשר בגיא בן הנים לשרוף את בניהם ואת בנותיהם באש אשר לא צויתי ולא עלתה על לבי (ירמיהו ז', ל"א) כלומר, לא עלה על לבו יתברך, להכינו ולהמציאו עבור תועלתו וסגולתו, אף למקרה זמנית. כי היטב אין אתו והבל הוא מעשה תעתועים:
ונמליץ בזה דברי המשורר עליו השלום: חצות לילה אקום להודות לך על משפטי צדקך (תהילים קי"ט, ס"ב). כי הנה העבד העובד את אדונו ועושה במלאכתו, אין מדרכו להזדרז ולעורר השחר. ולא יעשה עמו זולת הזמן הקצוב להפועלים, מבוקר עד עת הערב. אבל לא כן האדם העושה בשלו ולתועלת עצמו, משפטו לזרז א"ע להשכים ולהעריב יותר ויותר. וזהו: חצות לילה אקום להודות לך על משפטי צדקך. כלומר על הצדקה שעשה עמנו במה שהודיענו אותם לטובתנו ולחיותנו כיום הזה:
ולבעבור זה התורה הקדושה נקראת "אור" כמאמר: כי נר מצוה ותורה אור (משלי ו', כ"ג). כי בלעדה אנחנו כעורים בדרך לא ידענו, אבל התורה מאירה לנו את הדרך נלך בה ולא נכשל. וכמבואר במדרש (ריש תצוה): נר לרגלי דברך ואור לנתיבתי (תהילים קי"ט, ק"ה). משל למי שעומד באפלה ונר בידו ראה אבן ולא נכשל ראה ביב ולא נפל:
ועל דרך זה היה ה' יתברך מנהיג אותנו במדבר הנורא. כי המטיר עלינו דגן שמים, מה שהוא מעט הכמות ורב האיכות. רצוני לומר, מין פרטי, והיה כלול מכל הטעמים. כי חפץ בנו ה' שנשיג חפץ המועיל, על דרך הקצר המשובח. אמנם, האספסף התאוו תאוה לאמר מי יאכילנו בשר. כלומר, ולא שנטעום בהמן טעם הבשר:
וחוץ לדרכנו יש לפרש עוד, מאמר: הלוא אם תיטיב שאת כי קין היה חרה לו על היצה"ר אשר נמזג בהאדם. כמו שנתבאר בפנים. ע"ז השיב לו ית', כי הוא קרוב לשכר ורחוק מהפסד. כי אם תיטיב תהיה המצוה והטוב, רם ונשא ביותר. ויהיה שכרו גדול מאד, לא כפי ערך המעשה למטה, רק כפי ערך הפעולה למעלה. ע"ד שפירשו הראשונים ז"ל מאמר: צדקתך כהררי אל. ואם לא תיטיב לפתח חטאת רובץ החטאת ירבץ למטה, כמו שהוא ולא יעלה שמים, להעריכו יותר מאשר למטה. וזהו שנאמר בדור המבול: וירא ה' כי רבה רעת האדם בארץ כי גם בארץ הוא רב גדול ורחב ידים.
הנה במאמר: "עיניהם תלויות בי", כוון דהע"ה אל כוונת מאמרו במק"א: ה' נחני בצדקתך למען שוררי הישר לפני דרכך (תהלים ה'). ר"ל, כי להיותו מלך והכל רואים ומביטים בו, להתנהג כמנהגיו. דאג ופחד מאד שלא יכשל בדבר אסור. כמאמר: שגגת תלמוד עולה זדון. כי ההמון יסמכו עליו לאמר: כי הת"ח עושה כן. לכן שאל מאתו ית': נחני אתה בצדקתך, ושמרני מכל חטא, למען שוררי, כי עיני ההמון תלויות בי. ומה שהם רואים אני עושה יעשו ג"כ, ע"כ: נחני בצדקתך למען שוררי והישר לפני דרכך.
ומה נמרצו בזה דברי החכם מכל אדם טוב לשמוע גערת חכם מאיש שומע שיר כסילים (קהלת ז'). אשר ההרגש מבואר כי לפי התכת פתח דבריו טוב לשמוע כו' מהצודק היה שיאמר אחר כך מלשמוע שיר כסילים והיה מדבר מהתמורות וחילופי הפעולות טוב ברע. אבל לדברינו יאמר כי האיש אשר מעודו הוא מתהלך בתומו יושב אהלים פרוש מעניני העולם, הוא איננו מוכשר להוכיח ההמונים יען כי איננו יודע בסוג מעשי הבוערים בעם ובתהלוכותיהם ובמשפטיהם, כמה ברע המה כי רע לא ידע. לא כן האיש אשר מנעוריו הלך בעצת נבערים ובדרך התעלולים ואת כל אשר הם עושים הוא היה עושה ואחר כך נחם אל לבו ויעזוב דרכו ושב עד ה' הוא הראוי להוכיח במישור להיותו יודע דרך הרשעים ובקי בערמומיותיהם וזרות מעשיהם. וזהו טוב לשמוע גערת חכם (ומלת חכם יהיה תואר הפעולה ולא הפועל ועל דרך אם חכם לבך) מאיש שומע כו' כלומר מאותו איש שהיה שומע מעודו שיר כסילים והוא תואר על עצת כסילים הנבערה:
ועל דרך הפשט נוכל לבאר המאמר אשר כוונת הכתוב לבאר לנו ההבדל בין אבינו אברהם ע"ה ובינינו. והזכיר באברהם מעלה יקרה מה אשר אתנו אין לנו מאומה מן המעלה הזאת, והזכיר ג"כ אצלנו מעלה מה שלא היתה באברהם אבינו. כי הנה אברהם אבינו ע"ה היה לו מעלה אשר בן שלש שנים הכיר את בוראו שנאמר עקב אשר שמע כו' (נדרים ל"ב) כמספר עקב ואנחנו נאמר אצלנו כי הילדות והשחרות הבל (קהלת י"א, י') ואנחנו יש לנו מעלה מה שלא היה לאברהם כי אנחנו נולדנו בקדושה מלידה ומבטן, לא כן אברהם כי אביו היה תרח ואמו אמתלאי בת כרנבו (ב"ב צ"א, א') וזהו שאמר דשבח זרעו של אברהם עמך נדבות ביום חילך, שהמה בהדרי קודש מרחם משחר מלידה ומבטן וזאת לא היתה לאברהם. והזכיר לאברהם מעלה מה שאינה אצלנו, לך טל ילדותך כי הוא היה לו גם ימי הילדות כי בן ג' שנים הכיר אברהם את בוראו ואנחנו עלינו אמר הכתוב כי הילדות והשחרות הבל.
ובמדרש (ב"ר ל"א): הגיע זמנם להקצץ, הגיע זמנם לעשות בתה הגיע קטגורי' שלהן לפני. מאמר זה נתבאר יפה אצלנו בספר עין המים על דרך מאמר על מה תכו עוד תוסיפו סרה (ישעיה א', ה'). משל לנער א' עשה מן הדברים אשר לא תעשינה, וכאשר נתודע הדבר אל אביו וימר לו מאד ויחר אפו ובקצפו הכה אותו מכה גדולה על הרעה אשר עשה, ולרגעים אחדים נשמע קול צוחה בעיר על אבי הנער הזה כי נחלש ונתעלף כי לבו היה כואב עליו על שהכה את בנו. וירץ הרב ויקח את הנער ויכהו בשבט למכה ולחרפה והנער שואג ושואל הלא כבר אבי היקר עשה בי שפטים, ויען הרב ויאמר לו אביך הכה אותך על דבר החטא אשר עשית, ואני מייסר אותך על דבר המכות אשר הכה אותך אביך הרחמן אשר אתה גרמת לו שיקצוף ויתאכזר עליך כמה ידאב לבו ע"ז. וזהו - על מה תכו על זה עצמו אשר אתם מוכים ולוקים בזה עצמו תוסיפו סרה מה שאתם מסבבים במעשיכם שיתאכזר הקב"ה כביכול עליכם להכות אתכם כל כך. הלא הוא אבינו המרחם עלינו מעולם. ועתה מאמר המדרש מבואר מאד מה שהכפיל דבריו ג' פעמים, כי באו חכמינו להורות על שלשה דברים שגרמו בעוותיהם ב' למטה וא' למעלה, א'. הגיע זמנם להקצץ, ב'. הגיע זמנם לעשות בתה הוא חורבן העולם בכלל כמאמר להפרע מן הרשעים שמאבדים את העולם, וא' למעלה מה שסבבו במעשיהם עד שיכתוב הכתוב ויתעצב אל לבו, וזהו הגיע קטגורי' שלהם לפני וסבבו במעשיהם הרעים שיכתוב הכתוב ויתעצב אל לבו אמחה את האדם מלך חפץ בחיים.
ובנביא קץ בא הקץ כו' עד ולא תחוס עיני ולא אחמול כדרכיך עליך אתן ותועבתיך בתוכך תהיין (יחזקאל ז') ירצה שאין לי לחפש ולבקר אחר המשפט כי כדרכיך עליך אתן:
והמדה הזאת נמצאת גם למטה בבני אדם גשמיים כמו שכתבו התוספות ז"ל (תענית כ' א') בדיבור המתחיל ונעתרות נשיקות שונא וזה לשונו נאמנים פצעי אוהב כאשר אוהבים עושים מריבה ביניהם ונעשו שונאים זה את זה השנאה נאמנת וקיימת וחזקה מאד. וכן להיפך ונעתרות נשיקות שונא. פירוש אם השונאים עושים שלום ביניהם יהיה השלום והאהבה והאחוה בהפלגה עצומה, והיינו נעתרות נשיקות שונא כלומר שונא בעת שעושה שלום ונתהפך לאוהב אז אהבתו עזה מאד מאד:
אמר הכותב: הנה מו"ר המחבר ז"ל לא ביאר רק הנסיון הראשון איככה הוא מרומז במאמר לך לך מארצך והנסיון האחרון שיהיה מרומז במאמר לך לך אל ארץ המוריה לא מצאתי בדבריו. וכדי להשלים הבאור בזה דע כי הנסיון האחרון גדול מאד מאד על כל הנסיונות הקודמים. כי רבותינו ז"ל במדרש דרשו על אברהם אבינו ע"ה מאמר נתת ליראיך נס להתנוסס מלשון נסה עלינו כו' להרים מדרגתם מעלה מעלה. והנה אברהם ע"ה בתחילתו בעוד היותו מרגיש עניני החומר הגשמי ומחמדיו היה לו זה לנסיון גדול לך לך מארצך כו' ואברכך ואגדלה שמך. והוא בצדקתו דחה כל זאת מעצמו ובשרו הגם שאמר לו ית' להנאתך ולטובתך עכ"ז וילך אברם כאשר דבר אליו ה'. אמנם אח"כ כאשר העתיק א"ע מעניני הגוף מכל וכל ולא היתה מגמתו וחפצו רק להשלים הנפש לזכות נשמתו אז לא היה עוד נסיון לפניו בהצלחת חמריות כל מאומה, אבל הקב"ה נתן לפניו נסיון אחר גדול ורם מאד כי בנסיון העקידה גילה לו יתב' גודל הצלחת הנפש כאשר יעשה זאת להעלות בנו לעולה כמבואר בס' הזוהר (במקומו) לך לך (להנאתך ולטובתך) לאתקנאה באתר דאתחזי ע"ש. ואברהם ע"ה בצדקתו לא הלך גם בעבור הבטחה זאת, כי סוף סוף תהיה הכוונה בהמצוה רק לטובת עצמו. כאשר הורו לנו רבותינו ז"ל עשה דברים לשם פעלם כו' (נדרים ס"ב). ויש לנו דמיון ע"ז במאמר המשנה עשה לה סנדל בשביל שלא תחליק פרס טליתו עליה מפני הזבובים כשרה (פרה פרק ב'). זה הכלל כל שהיא לצרכה אינה עבודה. לכן אברהם ע"ה הגם שהקב"ה גילה לו אשר ע"י מעשה העקידה יעלה ויבוא ויגיע למדרגה נפלאה, עכ"ז בתם לבבו הלך רק בעבור לעשות נ"ר ליוצרו לעשות מה שצוה אותו ית'. וזה נסיון ראשון ונסיון אחרון איני מנסה אותך אלא בלשון הזה כי הנסיון הראשון היה בהצלחת הגוף והאחרון הי' בהצלחת הנפש אם לא יכוון בהליכתו גם להצלחת נפשו ונשמתו.
כי ההולך למחוז חפצו מקומו מוזכר לו מעת צאתו מביתו ויודע אנה הוא הולך, לא כן הבורח ממקומו הוא עצמו איננו יודע איה איפה הוא הולך אבל עיקר מגמתו להתרחק ממקומו ואל אשר ישאו אותו רגליו שמה ילך. ובזה יתכן מה ששאל המלאך להגר אי מזה באת ואנה תלכי ותאמר מפני שרי גברתי אנכי בורחת, (בראשית ט"ז, ח') אשר בההשקפה הראשונה לא ידענו מדוע לא השיב זולת על שאלת אי מזה באת ולא על השאלה הב' אנה תלכי. ולדברינו יצדק מאד כי תשובתה על הראשונה היא מספקת גם על השניה. באמרה מפני שרי גברתי אנכי בורחת והבורח הוא עצמו איננו יודע אנה ילך (עיין מזה בקול יעקב שיר השירים על מאמר מה יפו פעמיך בנעלים):
וכאשר נעמיק עוד בטוב העיון בהבנת דבריהם יעלה בידנו כוונה היותר נמרצה מה שרצו ז"ל בסמיכות הכתוב שמעי בת כו' אל מאמרו ית' לך לך מארצך כו'. והוא כי הוקשה להם ז"ל דברי הפסוק שאינם על הסדר כי הלא האדם היוצא והעוזב מקומו ללכת אל ארץ אחרת הנה ההרחקה הראשונה הוא מדלתי ביתו וחוצה, ואז הוא נפרד מבני ביתו, ואח"כ כצאתו את העיר מתרחק גם מבני משפחתו, ועדיין הוא בארץ מולדתו, וכאשר יצא גם ממדינתו אז הוא נפרד גם מארצו. והנה הכתוב מונה הליכתו והתרחקותו לאחור באמרו לך לך מארצך וממולדתך ומבית אביך לכן הביאו ז"ל הכתוב מה שעל ידו יתבאר ענין הצווי. והוא כי באמת מה שצוה ית' על אברהם לך לך מארצך כו' אין הרצון בו על התרחקות גופו לבד אבל העיקר כי לבעבור שיהיה נבדל ומרוחק מהם ישכחם ויסירם מלבו ויהיה נפשו מובדל מנפשות החטאים האלה, ומעתה יהיה הדבר להיפך כי קל מהרה ישכח אדם ארץ מולדתו יען כי איננה אהבה התקועה בלב כ"כ, ויותר יכבד על האדם שכוח בני משפחתו להיותם עצמו ובשרו ומה גם זכרון אביו ובית אביו כי נפשו קשורה בנפשותם. וזהו לך לך מארצך וממולדתך ומבית אביך כי כן הוא מטבע השכחה וזהו שכוונו ז"ל הדא הוא דכתיב שמעי בת כו' ושכחי עמך ואח"כ ובית אביך. והבן.
ואולי על זה ירמוז מאמר משה רבינו עליו השלום ואנחנו לא נדע מה נעבוד את ה' (שמות י', כ"ו) כלומר לא נוכל לדעת מהות עבודתנו ואיכותה בשום פעם ועל זה יתכן מלת נדע שאמר שהוראתה עתיד ולא אמר ואנחנו אין אנו יודעים:
ולולא דמסתפינא הייתי אומר בטעם הדבר כי הנה מכבר אמר החכם לכל זמן ועת לכל חפץ תחת השמים (קהלת ב', א'). רצונו כי יש עתות קבועות לכל מעשה אשר יעשה אלהים להרע או להיטיב דבר דבר בזמנו עת רצון ועת רעה כנודע כמבואר בזוה"ק (תרומה קע"ג) בראשיתא דלילא דינין מתערין בעלמא כו' עד בפלגות לילא כדין וכו' ורחמין מתערין. והנה בשיזדמן דבר אלהים הנושא טוב ורע, רצוני טוב לזה ורע לזה לא תצלח זולת חצות לילה ממש, כי הוא זמן הממוצע ועומד בין הדין והרחמים וסובל ב' הבחינות גם יחד. גלל כן מלחמת אברהם שהיה ענין הנושא ב' פעולות הפכיות טובת הנוצח ורעת המנוצח לא הוכשר לזה זולת חצות לילה ממש, וכמו כן מכת בכורים שהיא רעת מצרים והטובה הגדולה לישראל, אחר כתבי זאת מצאתי מבואר בזוהר (פ' בא) וז"ל כתימרות עשן סליק חוור ואוכם אוף הכא בלא כליל בפלגות לילא ולמעבד נימוסוי בחד שעתא חוור לישראל ואוכם למצרים והאי לילא אי לא אתפלג לא עבד נמוסוי מנלן מאברהם, דכתיב ויחלק עליהם לילה ואתפלג למעבד נמוסוי הרי מבואר מה שאמרנו.
לך נא ראה מה שכתב הרמב"ן ז"ל (פרשת לך) על מאמר ויעבור אברם בארץ וזה לשונו. אומר לך כלל תבין אותו בכל הפרשיות הבאות בענין אברהם יצחק ויעקב, והוא ענין גדול הזכירו אותו רבותינו ז"ל בדרך קצרה ואמרו כל מה שאירע לאבות סימן לבנים, כי כאשר יבוא המקרה לנביא משלשת האבות יתבונן ממנו הדבר הנגזר לבוא לזרעו, כי כל גזירת עירין כאשר תצא מכח גזירה אל פועל דמיון תהיה הגזירה מתקיימת על כל הפנים, ולכן יעשו הנביאים מעשים כנבואות, כמאמר ירמיה שצוה לברוך והיה ככלותך לקרוא את דברי הספר הזה תקשור עליו אבן והשלכתו אל תוך פרת ואמרת ככה תשקע בבל כו' (ירמיה נ"א, ס"ג), וכן ענין אלישע בהניחו זרועו על הקשת ויאמר אלישע ירה ויור ויאמר חץ תשועה לה' וחץ תשועה באדם (מלכים ב' י"ג, י"ז) שלש פעמים תכה את ארם עד כאן לשונו הזהב. וכדברים האלה כתב הרמב"ן ז"ל בביאור מאמר אשר לקחתי מיד האמרי בחרבי ובקשתי שעשה יעקב כדרך שעשו הנביאים נטה ידו בחרב כנגד ארץ האמורי וזרק שם חצים כדי שתהיה אחר כך נכבשת לבניו כענין שעשה אלישע ויאמר אלישע ירה ויור, וזהו אשר לקחתי אני מיד האמורי בחרבי ובקשתי. כי מאז לקח הארץ שתהיה נכבשת לבניו (עיין שם בפרשת ויחי):
ואולי זהו הרצון במאמר ה' יתברך אל משה ואומר אעלה אתכם מעני מצרים אל ארץ כו' זבת חלב ודבש (שמות ג', י"ז) אשר מלות מעני מצרים נראים מיותרים. ולדברינו יאמר על דרך האומר מן העיסה הלז אעשה לחם או מן הסחורה זו אעשה בגד כן ממש העוני וסבל הגליות המה הולידו והצמיחו טובת ירושת הארץ:
לשמוע מצוות ה' ועל דרך זה מצינו עוד מאמר מבואר בתורתנו הקדושה וכתוב הדר הוא ראה אנכי נותן לפניכם היום ברכה כו' את הברכה אשר תשמעו אל מצות ה' אלהיכם (דברים י"א, כ"ו) ולא אמר אם תשמעו כמו שכתוב בקללה והקללה אם לא תשמעו. אבל הרצוי כי ה' יתברך מה שהוא נותן כהיום לעושי מצותיו איננו על דרך השכר, בשכבר החליטו היום לעשותם ולמחר לקבל שכרם (עירובין כ"ב) אבל עיקרו הוא אך למלא ידינו היום ברכה, מה שעל ידה נוכל לעמוד על משמרת עבודתו יתברך. וזהו שדייק ואמר ראה אנכי נותן לפניכם היום ברכה, והעילה - את הברכה אשר תשמעו, כלומר היא ההכנה והסבה הגורמת שתשמעו ותעשו מצות ה':
עוד זאת כי מיום קבלנו התורה היה ענין הנהגתו יתברך על דוגמת אב שיש לו ב' בנים אחד דעתן וזריז, הב' בן לא חכם. משפטו למסור כל הונו ורכושו ביד בנו הא' ויצוהו ויאמר לו ראה נתתיך אמון על אחיך ועל פיך ישק הוא וביתו. כן העולם ומלואו מתקיים אך בעבור התורה הקדושה וקיום מצותיה כאמרם ז"ל על ג' דברים העולם עומד על התורה כו' (אבות פרק א') וכמאמר רק אתכם ידעתי מכל משפחות האדמה כו' (עמוס ג', ב'), וזהו מה שאמר המשורר הללו את ה' כל גוים שבחוהו כל האומים כי גבר עלינו חסדו (תהילים קי"ז, א'-ב'), כלומר יהללו את ה' בעבור חסדו עלינו במתן תורתו הנחמדה כי ממנה תוצאות חיים לכולם:
אמר הכותב הנה המחברים חתרו לבאר דברי המדרש מה הוא הפתח הטוב אשר פתחת לגרים. אמנם דברי תורה עניים במקומם ועשירים במקום אחר. כי מצאתי מאמר זה במסכת גרים שאלמלא אתה הנימול לצ"ט שנה היה דואג כל גר הבא להתגייר פן לא יקבלו אותו על שלא בא קודם לכן בימי נערותו. ועתה אשר אברהם נמול לצ"ט שנה ונתקבל הלא כל גר שיבוא להתגייר שנותיו פחותים ממספר צ"ט שנה. וזהו פתח טוב פתחת לגרים.
והוא הנרצה במה שאמר דוד המלך עליו השלום דבקה נפשי אחריך בי תמכה ימינך (תהלים ס"ג, ט') רצה לומר אחר כי יהיה נפש האדם דבוקה בו יתברך דבקות נמרץ ותוקף התשוקה, אזי הוא יתברך ימלא את ידו וימינו יתמוך בו על מה שאין בכחו עוד לבוא אליו, ועל דרך שאמרו ז"ל אדם מקדש עצמו מעט מקדשים אותו הרבה מלמטה מקדשים אותו מלמעלה (יומא ל"ט) שהרצון אחר כי יקנה האדם בהשתדלותו מה שבכחו, יהיה ה' בעזרו על מה שאין בכח אנושי לההשיג עוד:
וכי ישאלך לבבך הלא גם באיוב נאמר ירא אלהים שהוא תואר שלימות אברהם עליו השלום. דע לך כי באמת יקרה לפעמים גם בטרם ישלים מעשה הבית יתארהו בעליו על שם בית על דרך המקרה וההזדמן. כמו כשירצה למכרו בחצי מלאכתו והיה דבריו אל הקונה קנה לך ביתי, וזה ישאלנו מה לך בביתך ישוב ויאמר הן לי בביתי הכתלים ארבעתם גם חלונות דלתים ובריח וכמוהם. והוא כי ההכרח אתו לתת לו תואר ושם על כן יתארהו בשם המושאל המעותד לו כי יקרא בית, אבל מההכרח אתו לפרוט לו עוד חלקיו הפרטיים. מה שאין כן בהיותו עומד על גמרו בשלימותו אין נגרע דבר לא יפרט אל הקונה גם לא יזכיר שום חלק ממנו אך יאמר קנה לך ביתי. והוא הענין באיוב כי הנה בהחל האדם לאחוז בסנסני מדות התרומיות והמעולות גם הוא יתואר ירא אלקים יען היות לו חלק ממנה אבל מהצורך עוד להמזכיר להרבות ולהפריט חלקי מדותיו הפרטיים. אולם בבואו אל תכלית שלימותו בלי מחסור דבר אזי די לו תואר יראה אלקים לבד ויהיה נושא כל חלקי מדותיו הפרטיים:
והיותר נכון בעיני כי מאמר כי על כן עברתם כו' הוא רק התנצלותו של אברהם ע"ה נגד המלאכים שאמר להם וסעדו לבכם אחר תעבורו, מה שלא יאות לנדיב כמוהו לאמר כדברים האלה אל האורח: לך אכול אח"כ תלך לדרכך, כי אולי ירצה האורח ללון פה הלילה ולאכול גם בסעודת הערב ולמה אמר להם אחר תעבורו. לזה התנצל ואמר להם כי זאת אמרתי לכם בעבור כי ראיתי כי תלכו לדרככם במהירות כאותו שהוא נחפז ללכת, וכאשר הגעתם לפני ביתי לא עמדתם לסור אלי כמשפט כל עוברי דרך לסור אלי לסעוד לבבם ואתם עברתם הלאה כמשפט להנחפז בנסיעתו, לכן אומר לכם אכלו מעט ואח"כ תעבורו ולא אעצרכם, אבל מצדי אין אני מדחה אתכם ח"ו ותוכלו לשבת עמדי ככל אות נפשכם, וזהו וסעדו לבכם אחר תעבורו, ולמה אני אומר לכם אחר תעבורו כי על כן עברתם כו' בעבור שראיתי שעברתם הלאה. והבן.
ומה נעמו לי בזה פתח דבריו ע"ה יוסר לץ לוקח לו קלון ומוכיח לרשע מומו, אל תוכח לץ כו'. בהקדים עוד מאמרם ז"ל (אבות ה') לא יתן ולא יתנו אחרים רשע אשר הדבר רחוק מאד שלא יספיק לו מה שלא יתן הוא אבל עוד יהיה מסית לאחרים בל יתנו גם הם. אתמהה! כי במדה ראשונה שזכרו ז"ל יתן ולא יתנו אחרים יתכן כי מגמתו וחפצו הוא שלא יתן איש זולתו אבל הוא בעצמו יספיק מחסורי העני עבור הגדיל שכרו ועל זה המליצו עינו רעה בשל אחרים. מה שאין כן מדת לא יתן ולא יתנו אחרים לא ראינו מקום לה לכאורה. אבל דע כי הבלתי נותנים שני סוגים להם. אחד אם ישאלנו אדם מדוע ירע עינך ולא תפק לרעב נפשך יענה התנצלות ויתן אמתלאות כי אין בכחו ליתן. ויש רשע רע כי יתן דופי בהעני השואל ויחפש עליו עולות לאמר איננו ראוי לחוס ולרחם עליו. וההבדל ביניהם כי האחד עם כי רעה עינו באחיו האביון ולא יתן לו הנה יתנו לו אחרים. מה שאין כן השני כי רבה רעתו שבעתים כי גם אחרים לא יתנו לו מסיבתו אחרי שהטיל דופי בהעני. ועליו אמר המשורר יען אשר לא זכר עשות חסד וירדוף איש עני ואביון ונכאה לבב למותת (תהלים ק"ט, ט"ז). כלומר הוא פועל שיהיה העני מרודף גם מאחרים וימות ברעב. וזהו לא יתן ולא יתנו אחרים רשע. כלומר שלילת נתינתו היא סבה גורמת לשלא יתנו אחרים גם הם. והוא הענין גם כן בהתוכחה ללצים או לרשעים כי ברצותם לתת אמתלאות על מה שאינם משימים לב לתוכחת המוכיח ירבו לדבר עליו עתק בגאוה ובוז לאמר איננו ראוי להוכיח. וכענין שאמר הנביא שנאו בשער מוכיח ודובר תמים יתעבו (עמוס ה', י'). כלומר יטילו דופי בו ובזה גורמים כי גם אחרים לא יאבו ולא ישמעו אליו וזהו יוסר לץ לוקח לו קלון ומוכיח לרשע מומו, ועל כן יעץ אל תוכח לץ כו' ויהיה הסבה הוכח לחכם ויאהבך וכאשר נתבאר בפנים, והבן:
ובכמוהם המליץ הנביא עליו השלום הנה לשקר עשה עט שקר סופרים (ירמיה ח', ח'). כלומר שוקדים על הרע והשקר שיהיה עמהם בקיום נאמן לזאת יחוקו בספר לזכרון ויפקידו עליהם נוצרים לבלתי סור מהם:
וזהו שסיים ואמר לכן יפלו בנופלים כלומר תוך הנופלים. (ויהי אות בי"ת ממלת בנופלים בי"ת הכלי) כלומר כלם יפלו כי בשאין כולם נופלים אזי הנופל הוא תוך אותם שלא נפלו מה שאין כן אם כולם נופלים אזי כל אשר יפול מהם הוא תוך הנופלים:
וכי יהיה דבר עם לבבך להקשות ולשאול היפלא מה' לפקוד את שרה להמיר בה הטבע מתחילה ולהשלים אחר כך, ולמה החריד כל כך להקדים לעצור בבית אבימלך. נשיב בזה כי אם היה הוא יתברך משנה באברהם דרכי הטבעיים טרם שינה בזולתו היה ענין אברהם עליו השלום על דרך מאמרם ז"ל ואם עושין לו נס מנכין לו מזכיותיו, מה שאין כן אם מתחילה יעצור באבימלך לא ישדד יתברך מערכת הטבעיים בעבור אברהם יען היות כבר הצורך אליו להשלים ולמלא חוק הטבע בין כך. ועל ידי כן לא ינוכה לו דבר משכרו. ולדעתי זה היה גם כן ענין בקיעת הים כי גם שם לולא שהיה החיוב להחזיר ולהשלים סדרי מעשה בראשית אולי לא היה מגיע כח זכותם אל הנס והפלא הגדול ההוא ועל הכוונה הזו שרו לה' באז (כמוזכר למעלה) כי נתנו תודות לה' על מה שעשה מאז והכין הדבר, ודו"ק:
וזהו שסיים על זה ואמר אם שכחנו שם אלהינו כו' הלא כו'. כלומר בא ליתן מופת חותך אשר מסיבתנו לא היה נגרע דבר, והעד - כי המצוה שהיא חופשיית מב' המפסידים האלה הלא היא שמורה ועומדת ביד כל אדם והוא מצות ידיעת אלהותו יתברך והאמונה בו, שאין בכח בשר ודם לשלוט על רעיון לב האדם המאמין והמכיר להפסידה ממנו, וגם מיצר הרע היא חפשיית כמו שאמרו ז"ל יצרא דעבודה זרה נכיס, ומזה יבחן כי כל המצות היו שלמים אתנו במעשה ובמחשבה לולא ב' המפסידים האלה. וזהו לא נסוג כו' ותט כו' והעד אם שכחנו כו' הלא אלהים יחקר כו'. והבן:
ורבותינו ז"ל (במדרש) אמרו: אם תרצו הריני גר ואם לאו מארי ביתא, שכך אמר לי הקב"ה לזרעך נתתי את הארץ הזאת. וראוי לבאר מציאות דבר זה איך תלוי בזה אם ירצו אז אברהם רק גר ואם לא ירצו אז הוא תושב, אבל הדבר יתבאר מאד עפ"י משל לאחד שהיה לו בית חומה נשגבה והעלה בדעתו לעקור דירתו מעיר מושבו ואת ביתו נתן לאיש ידוע וכתב ונתן בידו זכות שהבית הוא שלו, ובתוך המכתב הזה היה רשום כל זכות ויפוי כח כמשפט הכתבים הנעשים לקיום הדברים, רק בתוך הדברים היה כתוב תנאי שלא יהיה עז פנים, והאיש הזה נתן לו את הבית ואת הכתב והוא נסע אל אחת המקומות וישב שם כמה שנים, ויהי באחרית הימים נתן דעתו לשוב לשבת בעיר מולדתו, ויסע ויבוא אל העיר הזאת ויסר אל בית חומה שלו ויהי כי ישב שם ב' או ג' שבועות היה קשה בעיני האיש הנ"ל, ויאמר אליו אמור אמרתי אך יום או יומים תתארח אצלי והכנסתי אותך לביתי ועתה מה לך פה, ויענה ויאמר הלא זה ביתי אשר בניתי לי, ויאמר אליו הלא בחזקת היד אהדוף אותך חוצה כי הבית שלי הוא, עד כי בא הדבר לפני ב"ד ויאמר השופט להביא לפניו הכתב אשר לו על הבית הזה וירץ והביא את הכתב לפני ב"ד ויאמר הזקן קראו נא היטב את הכתב אשר נתתי לו, ויהי הם קוראים את הכתב וזה עומד וצועק על הזקן, אז אמר אליו השופט כבר אין לך זכות בבית הזה כי כן כתוב בו בתנאי שלא תהיה עז פנים ואין לך עז פנים גדול מזה כי מה הוא מבקש רק מקום ללון להשלים ימיו וזה עשה עמך טובה גדולה להנחיל לך נחלה גדולה ורחבה ואיך תעיז נגדו כל כך א"כ צא אתה מן הבית והוא הוא הבעה"ב. הנמשל גם כי הקב"ה החליט את הארץ לאברהם ואמר לו לזרעך נתתי כו' עכ"ז נתן זכות אל הכנענים לשבת בארץ ואמר לאברהם ודור רביעי ישובו הנה כי לא שלם עון האמורי עד הנה א"כ יפה אמר אברהם אני מבקש מכם רק דבר קטן תנו לי אחזת קבר עמכם כו' ואם תרצו הנה אתם אנשים ישרי לב ואני רק גר, ואם לא תרצו הלא אתם עזי פנים וכבר נשלם עון האמורי ואני מארי ביתא. והבן.
קמה לאברהם לאחוזת עולם והקרוב אצלי כי לכוונה זו חרד יעקב עליו השלום על המערה ונתן לעשו הון עתק למען לא יהיה לו חלק וזכות בהמערה וכמו שכתוב בקברי אשר כריתי לי (בראשית נ', ה'). ובמדרש (מובא ברש"י): נטל יעקב כל כסף וזהב שהביא מבית לבן ועשה אותו כרי ואמר לו טול זה בשביל חלקך במערה, ודו"ק:
ובזה אני מבין מאמר חכמינו ז"ל על יעוד הנביא ולא יהיה כנעני עוד בבית ה' צבאות ביום ההוא (זכריה י"ד, כ"א). ובדרש (פסחים נ'): אין כאן עני, אשר לכאורה הוא ענין רחוק מאד לחלק מלת כנעני לשנים לדורשה נוטריקון אין כאן עני. אבל הדברים מובנים היטב עם המונח בפנים כי ההעדר מדברים ידועים במקומות פרטיות הוא הוא המסב טוב המשא ומתן והמסחר כי הדבר שאיננו פה במציאות יהיה תוצאותיו ממקום אחר על ידי כנעני ארץ. אמנם על העתיד כבר מובטחים אנחנו שנהיה מלאים כל טוב באין מחסור דבר, כאשר העידו ז"ל (שבת ל') עתידה ארץ ישראל שתוציא גלוסקאות וכלי מילת וכמוהם. וכמו אז יהיה המשא ומתן אך למותר. ועל כן היטיבו אשר דברו ז"ל ולא יהיה כנעני עוד. והטעם אין כאן עני כלומר אין נגרע דבר על כן לא יהיה מהצורך אל המסחר כי יהיה העולם מלא כל טוב בכל מקום:
והטעם בזה כי מה שהוא יתברך חונן האדם באיזה טובה יתר על כל ההמון הכוונה המכוונת בזה הוא אך לטובת ותועלת הכלל, שיהיה הוא המשפיע לכולם וממנו יחיל טובם. וזאת הבין דוד המלך עליו השלום במה שאמר גם את הארי גם הדוב הכה עבדך והיה הפלשתי הערל הזה כאחד מהם (שמואל א' י"ז). כלומר לא על חנם חנני ה' בגבורה יתירה אם לא להצמיח על ידי ישועה וטוב הכללי. ובנביא: אל יתהלל חכם בחכמתו ואל יתהלל הגבור בגבורתו כו' עד כי אני ה' עושה חסד משפט וצדקה בארץ כי באלה חפצתי כו' (ירמיה ט'). ירצה כי החכם או העשיר לא יאמר ללבבו כי החכמה תעוז רק לו, או העושר אך לו הוא למנה, ואין לזרים אתו. וזהו אל יתהלל חכם בחכמתו כו' עד השכל וידוע אותי כי אנכי ה' עושה חסד משפט וצדקה בארץ כלומר עם הכלל. וזהו כי באלה חפצתי כלומר כל עיקר מה שהרביתי לאחד במעלה ידועה על יתר העם לא היה המכוון אך לטובתם ולתועלתם ובהם חפצתי שיהיו כולם מושפעים מסבתו, ובזאת יתהלל המתהלל כי זכה להיות בחור בארץ שיהיה הוא המשביר והמשפיע לאישי וצבאי ההמונים:
ואולי זהו הרצון במאמר הכתוב ויאמר יהונתן וכו' אם כה יאמרו אלינו דמו עד הגיענו אליכם ועמדנו תחתינו ולא נעלה אליהם ואם כה יאמרו עלו עלינו ועלינו כי נתנם ה' בידנו וזה לנו האות (שמואל א' י"ד, ט'). והרצון בזה על דרך מאמרם ז"ל (שבת קכ"א): נזדמנו לו נחשים ועקרבים הרגן בידוע שנזדמנו לו להרגן, לא הרגן בידוע שנזדמנו להרגו ונעשה לו נס. כן הזדמנות הלוחמים על ישראל הוא על אחד מב' אלה או להרוג או ליהרג, ואם סבתם להרוג מהראוי כי יבואו אל הנלחם כי הנלחם הוא המבוקש והמה המבקשים. ואם באים ליהרג אזי המה המבוקשים ומה שנזדמנו ובאו אל המבקשים מה' היתה נסיבה. וזה אם כה יאמרו אלינו דמו עד הגיענו אליכם ועמדנו תחתינו לא נעלה אליהם, כי מזה יבחן שסבת הזדמנותם הוא לבקש אותנו ואנחנו המבוקשים. ואם כה יאמרו עלו עלינו כו' הוא לאות והוראת סימן מאתו יתברך שאנחנו העולים עליהם וסבת הזדמנותם ליהרג והמה המבוקשים, והבן:
והוא אצלי המכוון במאמר הכתוב ומשלם לשונאיו אל פניו להאבידו כו' (דברים ז', י'). רצה לומר כי ה' יתברך ממהר שכר הרשע וגמולו הטוב בחייו למען השחיתו ולהאביד אותו בענינים מדומיים ולא ישאר כל מאומה בידו לעולם הבא. וזהו ומשלם לשונאיו אל פניו להאבידו כלומר להאביד השכר, על כן לא יאחר לשונאו אל פניו ישלם לו:
והנה יש מהמפרשים ז"ל אשר בארו מאמר כי ציד בפיו של יצחק וסמכו עצמם על תרגום אונקלוס, ארי מצידי' הוה אכיל. ומזה הוכיח הראב"ע ז"ל שלא היה ממון ליצחק (עיין ראב"ע על ויבז עשו את הבכורה) והיה אוהב את עשו מפני צרכו אליו שיפרנס אותו, והרמב"ן ז"ל כתב עליו ואני תמה מי עור עיני שכלו בזה, כי הלא אברהם הניח לו הון רב ואח"כ חזר והשיג עושר גדול בארץ פלשתים עד כי גדל מאד ויקנאו בו שרי פלשתים, אמנם הציד אשר היה בפיו כן יעשו השרים והמלכים בוחרים בציד מכל מאכל ע"ש. אמנם לדעתי העניה אין מהצורך אל כל הדחוקים האלה כי מעולם לא היתה כוונת התרגום אונקלוס שהיה יצחק אוכל מצידו של עשו כי למה תספר לנו התורה ספורים כאלה וכי יש כבוד ליצחק מזה או איזה מדה טובה תצמח לנו מן הספור הזה. אמנם דע כי התורה הק' ספרה אלינו הסבה על מה ולמה אהב יצחק את עשו (וכבר רמזנו זאת בספרנו שמן המור בי"ד משלישי ושמעתי שהקדימני בזה הגאון ר' אליעזר חרל"פ ז"ל) לאמר כי יצחק אהב את עשו בעבור המדות טובות אשר ראה בו, כי כבוד אב של עשו גדול ומהולל מאד בפי רבותינו ז"ל והיה מנהגו של עשו על דרך שספרו חז"ל על ר' פנחס בן יאיר (חולין ז', ב') מיום שעמד על דעתו לא נהנה מסעודת אביו, כן היה מנהג עשו שלא הכניס אל תוך פיו דבר משל אביו רק מה שהיה צודה בשדה יער מיגיע כפיו זאת היה אוכל אבל משל אביו לא רצה ליהנות, הוא שתרגם אונקלוס ארי מיצדי' הוה אכיל פי' מה שהיה צודה בעצמו ביגיע כפו הוה אכיל ולא משל אביו, ומעתה מאמר כי ציד בפיו מוסב על עשו לא על יצחק.
נוכל להמתיק דברי המדרש על דרך דמיון עיר שקבלו להם רב חדש ויהללו אותו מאד, וזה אפשר להיות על ב' אופנים או שהוא באמת נחל נובע מקור חכמה מחדש חידושי גפ"ת חדשים לבקרים, או שהוא בעצמו איננו חריף רק שמע איזה חדושים מאחרים ונוהג במרמה, אשר משפט הרב הזה שיהיה כבודו פוחת והולך כי כאשר יגיד לפניהם כל הדברים אשר שמע אין עוד, לא כן מעין הנובע יום ליום יביע אומר ויחוה דעת הלא יוסיפו בכבודו יום אחר יום כי איש כנה מצניע עצמו רק במושבו עמהם יכירו אותו בכל פעם יותר ביתר שאת ויתר עז. וזהו ויאהב יצחק את עשו בעבר ואח"כ נפחת והטעם כי ציד בפיו כי רמה אותו כמ"ש רש"י ז"ל ע"כ נפחתה האהבה, אבל רבקה אוהבת את יעקב כל מה שהיתה שומעת קולו בלמוד היתה מוספת אהבה על אהבתו כי כן היה גם הוא מעין המתגבר בתורה ומצות ומע"ט יום אחר יום ביתר שאת.
שוב ראיתי פירוש הטור על התורה כתב כן וזה לשונו יש מפרשים שהאדום האחרון חוזר אל עשו הלעיטני נא מן האדום האיש האדום הזה, וקורא הוא את עצמו אדום:
ואל תשאלני ממאמר ויזרע יצחק בארץ ההיא וימצא גו' מאה שערים כי גם זאת היתה לוטה בשמלת הטבע, כי ברכתו באה לו עם זמן ועת האסיף תבואת השנה אחרי עמדה בשדה כשיעור הקצוב הידוע (כאשר יורה מאמר וימצא בשנה ההיא), מה שאין כן אם היה ענינו מושג על דרך נסיי ממש מן הראוי שיהיה על דרך הנאמר הבקר היו חורשות והאתונות רועות על ידיהם (איוב א', י"ד) או יזרע היום ויקצור למחר. ועל דרך הכתוב ביום נטעך תשגשגי כו' (ישעיה י"ז, י"א):
ואולי זהו הוראת הכתוב ויאהב יצחק את עשו כי ציד בפיו. כלומר מסבת מה שזירז את עצמו תמיד להכין לו מטעמים כאשר אהב הנה בזה נתעוררה אליו אהבתו וכאמרם במדרש כי ציד בפיו של יצחק כופרא טבא לפומי' כסא טבא לפומי':
ואולי יהיה על דרך זה מליצת הכתוב (וישלח) ויאמר מי לך כל המחנה הזה אשר פגשתי, ויאמר למצוא חן בעיני אדוני (ל"ג, ח'). אשר לכאורה מלת לך מיותר והיה מהראוי שיאמר מי כל המחנה כו'. אבל לדברינו התחיל עשו מתמה על רב סגולת עשרו של יעקב שהוא כמו ענין זר אצלו להיות איש תם יושב אהלים מובדל ומופרש מעניני העולם הזה. וזהו מי לך כל המחנה הזה כו' על זה השיבו למצוא חן בעיני אדוני, והבן:
אבינו מנהג אותנו בהנהגה מיוחדת וזהו ששאל דוד המלך עליו השלום את פני ה' רחמיך רבים ה' כמשפטיך חייני (תהלים קי"ט, קנ"ו). ירצה - האמנה כי גם עתה יקימנו ונחיה לפניו יתברך ברחמים גדולים ונסים נוראים, אבל הלא טוב לנו אשר מעמל נפשנו נראה נשבע במה שנעבוד עבודת הקודש בבית ה', וזהו כמשפטיך חייני כלומר על משפט סדרי הטבעיים:
והקרוב לומר אשר כל ענינינו ותהלוכותינו מאז היינו לגוי עד היום הזה, את הכל פעל יתברך מראש עם אבותינו עליהם השלום ופעולותיהם שונות זו מזו. כי אברהם עליו השלום לפי המדובר אשר בראשיתו היה מתנהג בהנהגה נסיית עד אשר בא בימים ונתברך בכל, היה ענינו על דרך משפט הטבע כן נהג יתברך אותנו ימי היותנו גולים במצרים כי אז היה ה' יתברך מפליא עשות חסד למעלה מהטבע, ואחר כך כשקבלנו התורה ובאנו לארץ ישראל היה עניננו על משפט סדרי הטבעיים ממש כהמתפרנס ממעשי ידיו וכאשר ביארנו. וזאת היא פעולת אברהם עליו השלום כי הוא ממש כהנהגתו יתברך עמו מתחילה על דרך הנהגה נסיית ואחר כך הנהגה טבעיית. אולם יעקב עליו השלום האחרון שבאבות הוא פעל עמנו עוד תועלת רב ועצום יתר מאד ממנהגי אברהם עליו השלום, ממש על דרך האב הרחום על בנו בשגם כבר חלק לו מהונו ורכושו להיות עוסק במשא ומתן לפרנס עצמו עם כל זה בשיקרה אליו הפסד בממונו ויאבד מה שבידו ישוב האב להחזירו אליו להסמיכו על שלחנו כמשפטו מאז. כן ממש הקב"ה גם כי בחסדו הנדיבה חלק לנו מה שממנו נתפרנס על משפט הטבע וכמדובר, אבל מעת אבדנו כל מה שבידנו כל כלי עבודתנו המפיקים מחיתנו הלא השיבנו אליו להתנהג בנו כמראש בההנהגה המיוחדת הנסיית. וזאת עלתה לנו על ידי אחרון האבות יעקב עליו השלום כי גם הוא אחרי היותו מבורך בכל מה שהוא ממנהגי הטבעיים קרהו מה שסבב לו גלות בארץ נכריה ולחדש לו ההנהגה הראשונה המיוחדת למעלה מן הטבע והוא ברכת אברהם וכאשר בארנו. וזאת היא מה שכווננו כי כסדר מנהגו יתברך עם אברהם נהג יתברך אותנו ממצרים עד הביאנו לארץ ישראל (וזהו מה שכתב המדרש לך וכבוש את הדרך לפני בניך) ומארץ ישראל ועד הנה הוא על דרך סדרי ההנהגות עם יעקב עליו השלום. אשר על כן בכל תפלותינו אנו מזכירים לפני ה' יתברך מה שעשה עם יעקב כמו אתה הוא מלכי אלהים צוה ישועות יעקב (תהילים מ"ד, ה') יענך ה' ביום צרה ישגבך שם אלהי יעקב (שם כ') וכמוהם רבים והוא לעורר אותה ההנהגה אשר יעקב עליו השלום קדם פנינו והכין עבורנו לעתות כאלה וכנזכר לעיל. והבן בזה:
אמנם קול נביא מבשר ואומר בימים ההמה ובעת ההיא נאם ה' יבואו בני ישראל המה ובני יהודה יחדו הלוך ובכו ילכו, ואת ה' אלהיהם יבקשו, ציון ישאלו דרך הנה פניהם כו' (ירמיה נ', ד'-ה'), ירצה כי עוד יעיר ה' את רוח עם בני ישראל שיהיו מתעוררים להתאסף יחד לבקש פני ה' ויעלו בכי על עילוי כבודו ותנשא מלכותו יתברך, וזהו בימים כו' יבואו בני ישראל ובני יהודה יחדו כלומר נוסדו יחדו לבקש על כבוד ה' ועל משיחו, וזהו הלוך ובכו ילכו כלומר ילכו להתפלל בכוונה מכוונת לא עבור טובת עצמם, בלתי ואת ה' יבקשו לחסות בצלו. וזהו ציון ישאלו דרך הנה פניהם כלומר כל מטרת כוונתם בתפלתם מאת ה' תהיה אך לרומם קרן ציון ולכוננה עד עולם וזהו שסיים בואו ונלוו אל ה' ברית עולם לא תשכח מורה על דברינו:
וזהו שהמליצו ז"ל האי עלמא לבי הלולא דמיא (עירובין נ"ד). כי כן ממש ממשפט בעל השמחה להקדים ולקרב ביותר פני הרחוקים ולכבדם באכילה ושתיה וכדומה עד כי ילכו לבתיהם שמחים וטובי לב, אז ירבה שמחה וגיל ויתעלס באהבים עם בני משפחתו והקרובים אל ביתו:
וכל זאת רמז יעקב אבינו עליו השלום בדבר אליו עשו לאמר נסעה ונלכה ואלכה לנגדך, ובמדרש אמר לו מבקש את שאהיה שותף עמך בעולם, אמר לו יעקב אדוני יודע כי הילדים רכים כו' יעבר נא אדוני לפני עבדו ואני אתנהלה לאטי (עיין במדרש) עד אשר אבוא אל אדוני שעירה, אמר רבי אבהו חזרנו על כל המקרא ולא מצאנו שהלך יעקב אבינו אצל עשו להר שעיר מימיו אלא אימתי הוא בא אצלו לעתיד לבוא הדא הוא דכתיב ועלו מושיעים בהר ציון לשפוט את הר עשו כו' והדברים מכוונים למה שאמרנו:
ובקצרה נוכל לומר כי על הפרנסה לא היה מהצורך להשיבו. והוא עם מה שאמרו במדרש כי יעקב אבינו בלכתו חרנה היה מתפחד שלא יפול מרום מדרגתו ותום צדקתו עם התחברותו אל לבן הרע, אשר אך על זאת פלל לאלהיו ואמר ושמרני בדרך הזה, ובדרש מע"ז וג"ע וש"ד ע"ש, ולכן היה נכנס בלבו גם דאגת פרנסתו עד שבתפלתו על שמירת נפשו כלל ג"כ תפלה על הפרנסה. אבל אחר שהשיבו ית' הנה אנכי עמך ושמרתיך כו' שהרצון בזה להבטיחו על תום צדקתו וכמבואר במדרש ויבוא יעקב שלם בגופו ובתורתו מאז היה מובטח על פרנסתו ג"כ כעדות הכתוב ולא ראיתי צדיק נעזב כו' (תהלים ל"ז, כ"ה) וא"כ לא היה מהצורך להשיבו על הפרנסה. וזהו כי לא אעזבך והוא להבינו טעם הדבר מדוע לא השיבו כי יספיק בלעדה, וזהו שסיים המדרש ואין עזיבה אלא פרנסה שנאמר ולא ראיתי צדיק נעזב וכדברינו.
זה לשון המדרש וכל ההוא לילא הוה צווח לה רחל והיא עניא ליה בצפרא והנה היא לאה אמר לה מאי רמייתא בת רמאה לאו בלילא הוה קרינא לך רחל ואת ענית לי. וראוי להבין מאמר המדרש וכל ההוא לילא הוה צווח לה רחל וכי מה מהצורך היה לו ליעקב לקרוא אותה כל הלילה רחל רחל אתמהה. אמנם דע כי יעקב אבינו ע"ה עשה את הכל בחכמה ותבונה כי יודע היה את לבן הארמי והיה דואג מאד כי גם אחר העבודה שעבד ז' שנים ברחל יעשה רמיה ויחליף לו לאה ברחל מה עשה יעקב היה נוהג את עצמוו על דרך עשיר אחד שהיה חייב לו פלוני סך ידוע, והיה לו מכתב ממנו כי ביום חמשה עשר באב בנסעו לליפציג יעשה דרכו דרך עירו ויראה להכין לו הסך ההוא שהוא חייב לו, וכן היה כי בחמשה עשר באב בלילה היה אחד דופק על הפתח לפתוח לו הדלת וישאלהו לאמר מי אתה, ויען ויאמר יוסף בן שמעון הבעל חוב שלך והשב תשיב לי כעת הסך ההוא, ובאישון חושך אין בעל הבית מכיר את האורח אם באמת הוא יוסף בן שמעון או אולי ברמיה בא אליו ושקר בפיו. העצה לזה שלא למסור לו המעות תיכף רק להכין לפניו משכב לאמר לו לך שכב מעט הלא עוד יש עת לנוח מעט ואח"כ אמסור לך המעות ותסע לדרכך, וכאשר ירגיש בו שכבר נישתקע בשינה יקרא ויאמר יוסף יוסף אז יהיה לו סימן אם באמת הוא יוסף בן שמעון בעל חובו ודאי יענה אותו אבל אם הוא איש אחר ושמו חיים ודאי לא יענה אותו. אמנם אם באמת שמו חיים והוא קורא יוסף והוא עונה לקול הקורא מהצורך שיהיה רמאי בן רמאי גנב בן גנב, שיהיה הרמאות נשרש בו בתולדה אשר גם באמצע שנתו הוא זוכר את שם השקר. כדבר הזה עשה אבינו יעקב ע"ה כי בלילה כאשר נסע יעקב אל חדר המטות קרא אותה לאמר מי את ואמרה אנכי רחל, פעם ב' ואמרה רחל. אמר יעקב אמתין עוד עד שתהיה נשתקעת בשינה ואז קרא אותה רחל רחל והיא עניא ליה, אז התפלא ואמר מאי רמייתא בת רמאה אשר הרמאות נשרש כך בתולדה כי כל ההוא לילא הוה צווח לה רחל בתוך השינה וגם בהיותה משוקעת בשינה היתה זוכרת את שם השקר.
כי מי שהשעה משחקת לו כל העוסק עמו והנוטל פרוטה ממנו מתברך ממנו. וכל הבא בצל קורתו כלם מתברכים בגללו, ובהיפך - המקולל כל ברכותיו שהוא מברך אינם מתקיימים, וקללותיו מתקיימים כמאמר תחת תלמיד חכם, ולא תחת יתום ואלמנה (שבת י"א, א') כי קללותיהם יתקיימו. וזהו כי ידעתי את אשר תברך מבורך, היינו הוא מבורך גם מבלעדיך, רק ואשר תאור יואר. וזהו גם כן ואברכה מברכיך רוצה לומר אברכם תחילה בעבור תתברך מפי מוצלח, ובהיפך ומקללך אאור אחר כך. וזהו שאמר יתברך אל בלעם לא תלך עמהם כו' (במדבר כ"ב, י"ב) כי רצון בלעם היה ללכת והיה בדעתו כי עשה יעשה וגם יוכל לג' סבות, או יקללם ויתקיים, ואם לא יהיה לו רשות לקללם אז יברך אותם וממילא יהיה בהיפך כמו שכתוב אצל רבקה כדי שלא יאמרו אשר ברכותיהם עשו פירות, וכמו שכתב הגאון מהרע"פ ז"ל על מאמר ברוך תהיה מכל העמים ואף על פי כן לא יהיה בך עקר ועקרה, הג' כי יברך את בלק והמואבים ויכבדו אותו על ברכו אותם, לזאת כאשר השיב בלק בן צפור שלח אלי אמר לו יתברך לא תלך עמהם כי כבר המה יודעים ונתברר להם כי את אשר תברך מבורך הוא מכבר ולא תהיה תפארתך אם תברך ותתקיים, ואם רצונך לקלל את ישראל לא תאור את העם, וכלשון רש"י ז"ל ולא תאמר אם כן אברכם כוונתו היתה אברך אותם וממילא יתקללו על דרך שברכו את רבקה אחותנו את היי לאלפי רבבה, על זה אמר לו כי ברוך הוא ולא תצליח גם בזה. (מפי מהר"א ז"ל):
ועיין במדרש (פרשתנו) ותמצא מבואר שיעקב עליו השלום היה מתפלל על זאת וזה לשונו מה היה אומר? רבי יהושע בן לוי אמר ט"ו שיר המעלות שבספר תהלים היה אומר, הדא הוא דכתיב לולי ה' שהיה לנו יאמר נא ישראל (סבא), עד כאן:
כבר התעוררו המחברים ז"ל מה ראה לבן לומר כדברים האלה, בשגם הוא סותר את עצמו איככה אמר יש לאל ידי לעשות עמכם רע אם הוא עצמו הודה ואמר ואלהי אביכם אמש אמר אלי השמר לך כו', אמנם כבר כתבנו במקום אחר מחבורנו כי לבן אמר אל יעקב יש לאל ידי לעשות עמכם רע, אנכי אוכל לעשות כפי בחירתי אשר אבחר אנכי, והעד ואלהי אביכם אמש אמר אלי השמר לך מדבר עם יעקב מטוב עד רע ואנכי מדבר ואינו סוגר את פי, אם כן כמו שיש יכולת בפי לדבר כן יש יכולת בידי לעשות בפועל:
תשועת ה' עומדת במצב נאמן וקרובה למאמין והוא שאמר דוד המלך עליו השלום בו בטח לבי ונעזרתי (תהלים כ"ח, ז') ואמר עוד ואני בחסדך בטחתי יגל לבי כו' (שם י"ג, ו') כלומר אם נכון לבי בטוח בחסד אלהים הנה מאז יגל לבי בישועתך כי באין ספק אתה מושיע להבוטחים בישועתך:
ודע כי המופת באדם על חוזק בטחונו ואומץ לבבו הוא מנוחת הנפש ושמחתה כמאמר כי בו ישמח לבנו כי בשם קדשו בטחנו (שם ל"ג, כ"א), ירצה עם בטחוננו בשם ה' ירון וישמח לבנו כי ודאי ימינו תושיענו. וזהו שסיים יהי חסדך ה' עלינו כו' כלומר הלא המוחלט הוא כי מדרכך לתת ישע להמיחלים לך על כן יש לנו לשמוח גם טרם בוא הישועה, מה שאין כן אם יהיה להאדם דרך עוצב ומורך הלב לפחוד ולדאוג, הלא אז יבחן כי איננו בוטח בחסד אלהים והוא יהיה הסבה כי תתרחק הישועה מאתו אשר על כן אמר הנביא ושאבתם מים בששון כו'. ועוד אמר בזה בשובה ונחת תושעון בהשקט ובבטחה תהיה גבורתכם (ישעיה ל', ט"ו) גבורתם כלומר מנוחת נפשכם ומרגוע רוחכם יהיה לכם למעוז ישועות, לא כן רכות הלב. וזהו שהזהירה התורה הקדושה והיה כקרבכם אל המלחמה כו' שמע ישראל אתם קרבים היום למלחמה כו' אל ירך לבבכם אל תיראו כו' ומי האיש הירא ורך הלבב כו' ולא ימס את לבב אחיו כלבבו (דברים כ', ב'-י"ח), הא לך שכל אזהרת התורה הקדושה על היראה ומורך הלב כי היא השוללת הישועה וכמו שכתוב כי פחד פחדתי ויאתיני ואשר יגרתי יבוא לי (איוב ג', כ"ה) כלומר מסבת מה שפחדתי ויגורתי על כן קרני כמקרה הזה, וזהו שסיים לא שלותי ולא שקטתי ולא נחתי (על ידי כן) ויבוא רגז:
תתהפך ברכה לקללה ואולי זהו הרמוז בדברי רבותינו ז"ל אוי להם לרשעים שהם הופכים מדת הרחמים למדת הדין, אשריהם הצדיקים שהם הופכים מדת הדין למדת הרחמים (בראשית רבה פרשה ל"ג). והוא כי הצדיקים גם אם הקב"ה מייסר אותם לפעמים ומונע מהם הברכה והטוב, עם כל זה לא יתנו מגרעת בעבודתם חלילה, אבל עוד יוסיפו עוז ואומץ ביראת ואהבת ה' יתברך ושמירת מצותיו, ובזאת מהפכים גם המדת הדין לרחמים גדולים. לא כן הרשעים כי גם אם המה מושפעים בטוב הרחמים והשלוה עוד יוסיפו סרה ויעשו תועבות גדולות כי יש לאל ידם ועל ידי כן המה מהפכים גם המדת הרחמים שעליהם לדין גמור:
והוא הנרצה במה שכתוב כי רננת רשעים מקרוב ושמחת חנף עדי רגע (איוב כ', ה') רצה לומר כי הגזלן והחמסן בבואו לביתו שמח וטוב לב על העושק אשר עשק ובני ביתו גם הם ישישו וישמחו על טובתו שהשיג, הלא שמחה כזו לא תהיה בלתי אצל החומס ההוא וקרוב אל ביתו, אבל בהתרחק מעט יהיה נשמע קול צווחה בעיר ואנחות הנעשקים על ידו. וזהו כי רננת רשעים מקרוב, ולעומת זה אמר ושמחת חנף עדי רגע כלומר כמו שמקום שמחתו מצער הוא כן זמן שמחתו הוא גם כן אך עד ארגיעה כי היא לא תצלח וכמאמר ויאהב קללה ותבואהו ולא חפץ בברכה ותרחק ממנו (תהלים ק"ט, י"ז) רומז על המדובר:
וכי תשאלך נפשך על נדרים ונדבות שהנודב בעצמו הוא מפריש בידו ומחלק על פיו, ואומר זה יהיה עולה זה שלמים. כי בכאלה כל קדושת הבהמה ועליתה לה' הוא מאשר נשאו לבו ונדבה רוחו אותו מעצמו להביא קרבן לה' עולה או זבח, על כן הרשות בידו לבחור את הטוב בעיניו, מה שאין כן קדושת מעשר שהוא קדשי שמים אין ביד האדם וכחו לברר איזה מהם יהיה קודש, על כן הם ז"ל החזירו כביכול מצוה זו לידו יתברך, יקדיש הוא את שלבו חפץ היינו איזה מהם שיוציא עשירי:
ומה נעמו לי עתה דברי המדרש המוזכר למעלה: זה אלי ואנוהו הוי דומה לו מה הוא רחום אף אתה רחום וכו', כי הם ז"ל הורו אותנו שהעיקר מה שאנו נותנים פאר וכבוד לה' יתברך הוא עם המדות והמעלות המאושרות הנמצאות בנו ובהם נביע תהלתו גם באין אומר ואין דברים, כי המעשים הטובים והמדות הישרות יחוו כבוד אלהים ותהלתו יגידו גם בלתי תנועת השפתים. וזהו זה אלי ואנוהו וביארו ז"ל איך ומה הוא הנוי וההוד שיבוא לה' יתברך מסבתם, לזה אמרו הוי דומה לו מה הוא רחום אף אתה רחום כו' כלומר אך אתה הדבק במדותיו ותאשר בדרכיו ובזאת תתן אומר כבוד לה' יתברך. ואולי זהו הרצון גם במאמר הכתוב עם זו יצרתי לי תהלתי יספרו (ישעיה מ"ג, כ"א) כלומר שיתוודע על ידם תהלתו יתברך גם מבלעדי הדבור למלל הודו ותהלתו בפה ויהיה מלת יספרו על דרך השמים מספרים כבוד אל כו' אין אומר כו' (תהלים י"ט, ב'). והבן:
ובנביא כי יום לה' צבאות על כל גאה ורם כו' ונשגב ה' לבדו ביום ההוא (ישעיה ב' י"ב-י"ז), והוא כי אחר שיגלה יתברך כבוד מלכותו ימחה כל גאה ורם כי המה מתנגדים כביכול לאחדותו ולרוממותו יתברך שמו, וכמאמר רבותינו ז"ל (סוטה ה') כל המתגאה עליו אומר הקב"ה אין אני והוא יכולים לדור בעולם, מה שאין כן עם בני ישראל הממעטים את עצמם גם עם רב כבודם וגודל הצלחתם, נאמר עליהם מרום וקדוש אשכון את דכא ושפל רוח (ישעיה נ"ז, ט"ו):
והוא שאמר ה' יתברך הם קנאוני בלא אל כעסוני בהבליהם (דברים ל"ב, כ"א). ממש על דרך אחד שמאן במצות אביו אין עליו אלא העדר מצות כבוד אב, אולם אם יכה איש את אביו עד כי הפילו למשכב תהיה רעתו רבה מאד וגדול מנשוא, כי גם זולת מה שהוא אביו עוד הוסיף סרה להכות נפש נקי על לא דבר. וזהו שהוכיחם הם קנאוני בלא אל, כלומר גם מלבד מה שאני אלהיהם ועברו על מצותי, עוד כעסוני בהבליהם מה שאיננו ממשפט מעשי בני אדם:
וחוץ לדרכנו נבאר משנה זו על דרך קצר קרוב בשנעיר עוד על מה שסימו ז"ל שאין אתה יודע מתן שכרן של מצוות אשר לכאורה מלות של מצות היא שפת יתר מה יבצר במאמר שאין אתה יודע מתן שכרן, אבל הרצון בזה כי לעושי מצוותיו יתברך יש ב' סוגי השכר, האחד הצפון וגנוז לעוה"ב הנאמר עליו מה רב טובך אשר צפנת ליראיך (תהילים ל"א, כ'), הב' מה שהקב"ה מזמין לפניו בכל עת מצות חבילות, עם מה שקדם ועשה תחילה מבחירתו הטובה, וזהו שאמרו ז"ל הוי רץ למצוה קלה ובורח מהעבירה שמצוה גוררת מצוה (אבות פרק ד', ב') והוא מחסדי אלוקינו יתברך שחפץ להרבות בשכר הבוחרים בטוב לפניו הוא מזמין לפניהם ענין משכרתם שיראה השכר עצמו מצמיח ומוליד שכר הרבה, ועל דרך שזכרנו בבאור אנכי מגן לך וכו', עי"ש. וזהו שמסיים ששכר מצוה מצוה וזהו הוי זהיר במצוה קלה כבחמורה שאין אתה יודע מתן שכרן של מצוות, ומלות של מצות הוא על דרך לשון בני אדם בגדי משי כלי כסף שהרצון העשוי ממש או העשוי מכסף, כן יתפוש מה שאמר מתן שכרן של מצוות כלומר המצוות שיתנם יתברך לשכר עבור מעשים טובים שעשה האדם תחילה, ואין ענינם ידוע לבני אדם איזה מהמצוות יזמין יתברך כשכר מצוה הקלה אולי החמורה שבחמורות, וזהו הוי זהיר במצוה קלה כבחמורה שאין אתה יודע מתן שכרן של מצוות, וכנ"ל.
ובילקוט (תהלים י"ט): גם עבדך נזהר בהם בשמרם עקב רב כל המשמר אותן אין סוף למתן שכרו כלומר אין סוף לתוספת הבא במתנה עקב השכר ובשבילו, וזהו (עקב רב וזהו גם כן) למתן שכרו:
ובזה אני מבין מאמר הכתוב ויען כל איש רע ובליעל מהאנשים אשר הלכו עם דוד ויאמרו יען אשר לא הלכו עמי לא נתן להם מהשלל אשר הצלנו כו'. ויאמר דוד לא תעשו כן אחי, את אשר נתן ה' לנו וישמור אותנו כו' כי כחלק היורד במלחמה וכחלק היושב על הכלים יחדו יחלוקו (שמואל א' ל' כ"ב-כ"ד). אשר לכאורה יפלא מה ראה לקראם על שם בליעל, אבל כי האנשים אשר העירו את עצמם לריב על החלוקה היתה דעתם כי ידי עושי המלחמה המה המנצחים והמה עשו כל החיל הזה בזרוע עוזם, ולא ה' פעל כל זאת, על כן יחוייב כי ינתן השלל לעורכי המלחמה משנה על היושבים על הכלים. וזהו ויען כל איש רע ובליעל כו' ויאמר דוד כו' כלומר כי הוא עליו השלום נגד פניהם ענה ואמר האם תדמו בנפשכם כי ידי אדם עושות מלחמה ונצוחים, לא כן הוא כי אם זכותא דרבים וקבוצם והתאספותם, ועל כן חלק הלוחמים וחלק היושבים על הכלים יחדו יחלוקו כי המה שוים בפעולתם:
ועל דרך הפשט נראה כי יפה אמר הכתוב דברו לשלום ולא דברו שלום, כי באמת גם מלת דברו קשה הבאור. על כן אמרתי לדבר מעט בזה. כי הבאור האמתי בזה כי יוסף הצדיק עליו השלום כאשר הרגיש השנאה בלב אחיו אליו היה מצדד בכל כחם לבקש אהבתם, והיה הולך בכל פעם ואמר להם צפרא טבא, שבתא טבא, וכדומה מדברי שלום ואמת והמה מסבת שנאתם אותו לא יכלו לסבול לשמוע מפיו צפרא טבא, וזהו וישנאו אותו לא יכלו (לסבול) דברו (הדבור שלו) לשלום, כי חשדו אותו כי לבבו לא כן ידמה לשלום וידבר עמם אחד בפה ואחד בלב:
וזהו שהבין הרמב"ן ז"ל במאמר ויוסיפו עוד שנוא אותו על חלומותיו ועל דבריו. כלומר מלבד השנאה שהיתה בלבם על חלומותיו עוד הוסיפו שנוא אותו על דבריו, כלומר על מה שסיפר חלומותיו לפניהם כי דנוהו למתכבד בקלונם ושהוא שומר ומצפה מתי ירים עול מלכותו עליהם:
וזה היה משפט כל נשיאי ישראל טרם הפרדם מן העולם כמו שמואל עליו השלום היה מתנצל לפני כל ישראל שלא נהג בהם שררה ולא התפאר בכבודו כמו שכתוב הנני ענו בי כו' את שור מי לקחתי כו' (שמואל א' י"ב, ג') וכן משה רבינו עליו השלום אמר לא חמור אחד מהם נשאתי כו' (במדבר ט"ז, ט"ו) וכן דוד המלך עליו השלום טרם סילוקו אמר לך ה' הגדולה כו' (דברי הימים א' כ"ט) כלומר כל מעשי עם ישראל לא היו לכבוד עצמי כי אם לכבודך עשיתים:
ומה נמרצו בזה דברי שלמה המלך עליו השלום כבוד חכמים ינחלו וכסילים מרים קלון (משלי ג', ל"ה). ירצה כי החכמים עבור מה שהם בורחים מן הכבוד ועם כל זה משיגים אותו יהיה נראה כבודם כאלו הוא נחלתם וכי אך המה ראויים אליו, מה שאין כן הכסילים בקחתם הכבוד לעצמם הנה מלבד מה שאיננו אליהם לכבוד עוד ישבעו בוז וקלון. וזהו וכסילים מרים קלון וזהו גם כן מה שכתוב בנבוכדנצר שבעת קלון מכבוד (חבקוק ב', ט"ז):
וילכו אחיו לרעות את צאן אביהם. מדרש (ב"ר פ"ד) שהלכו לרעות את עצמם. באור זה דע כי מאמר רועה מוסב גם על נשיאי ישראל כמאמר לרעות ביעקב עמו וגם בו יתברך נאמר ה' רועי משם רועה אבן ישראל, ומאמר אבן רומז על אב ובן. וכמו שדרשו ז"ל מאמר גאלת בזרוע עמך בני יעקב ויוסף סלה. הנה נקראו ישראל בני יעקב ובני יוסף. וזהו שאמר להם יוסף כי למחיה שלחני אלהים לפניכם לשום לכם שארית בארץ ולהחיות לכם לפליטה גדולה, הורה בזה ג' תועליות א'. כי למחיה שלחי אלוקים לפניכם כמו שכתוב ויוסף הוא השליט הוא המשביר, ב'. לשום לכם שארית בארץ כי אם לא בא יוסף תחילה למצרים לסקל לפניהם המסלה היו ישראל משוקעים ח"ו בטומאת מצרים, וכאמרם ז"ל (במדרש שה"ש) על מאמר גן נעול אחותי כלה, בשעה שגדר יוסף את הערוה במצרים זכו כל ישראל לגדור ערותן במצרים עד שנאמר עליהם גן נעול אחותי כלה, כי לולא כן היו מתערבים בין המצריים והיו משוקעים עד עולם וזהו לשום לכם שארית בארץ, ג'. ולהחיות לכם לפליטה גדולה בים סוף, כמאמר הים ראה וינס מה ראה ארונו של יוסף דכתיב ביה וינס ויצא החוצה כו'. והנה בני יעקב עליו השלום כל הימים שהיו בבית אביהם היה אביהם רועה אותם במרעה ההנהגה בארחות יושר, ועתה מספר הכתוב וילכו אחיו לרעות את צאן אביהם בשכם מקום רחוק מבית אביהם, וביארו ז"ל הטעם כי הלכו לרעות את עצמם היינו להתנהג כפי חפץ לבם וכפי בחירתם, לכן נלגלגל להם שמכרו את אחיהם וכמעט נהרג על ידם:
ואחר אשר אספת בחפני מדעך הדברים היקרים האלה אמרתי אכבדך לבאר לך על דרך זה מאמר תמוה בגמרא כלום כפית עלינו ההר כגיגית ולא קבלנוהו כמו שעשית לישראל, מיד אומר להם הקב"ה שבע מצות שקבלתם היכן קיימתם (עבודה זרה ב', ב'), אשר הפליאה נשגבה אם כן מתחילה מאי קסבר למה בא אליהם ליתן להם התורה, אמנם דע כי לתת בכפיה אין זה נתינה, אבל הכפיה אשר כפה את ישראל לא היה אונס כמו שכתב הרמב"ם ז"ל (הובאו דבריו בתוספות יום טוב פרק ט' דגיטין) בטעם גט המעושה בישראל כשר כי הוא אנוס מדעתו הרעה ואחר כי לעשות כל המצות הוא רוצה רק יצרו תקפו שלא לגרש וכיון שהוכה עד שתשש יצרו ואמר רוצה אני כבר גרש לרצונו עד כאן לשונו, ואם כן הדבר בהיפך מה שהיה צורך לכופו זה היה אונס כמאמר יצרו אנסו כי נפש הישראלי כל רצונו בתכלית להתדבק במצות בוראו יתברך, רק היה לו הזדמנות אונס היצר וזה הוא אונס. על כן לישראל כפה ההר כגיגית לדחות אונס היצר ובא אונס כפיית ההר ודחה אונס כפיית היצר ונשאר בנפשם הרצון הטבעי מחפץ הלב והנפש. לא כן ישמעאל ושעיר המה מאנו לא באונס רק מבחירתם וחפץ לבבם כמאמר זורו רשעים מרחם (תהלים נ"ח, ד') אם כן מה זו טענה כלום כפית עלינו ההר כגיגית הלא שבע מצות שקבלתם היכן קיימתם, ואם כן רחוקים אתם בעצם מן התורה ואין מקום אצלכם אל הכפיה. כלל הדברים כי בישראל לא היה כפיה רק לדחות אונס היצר ואם כן נשארו עומדים על רצון הטבעי. ואם כן ישרים דרכי ה' כי גם בפרעה לא שהכביד הקב"ה את לבו חס ושלום להסיר אותו מבחירתו, רק בהיפך בחירתו ורצונו היה שלא לשלח את ישראל רק על ידי אונס המכות היה מוכרח לומר לכו עבדו את ה' על זה הכביד את לבו שלא יתפעל מן אונס המכות ושיהיה נשאר עומד על בחירתו. והבן הדברים כי נכונים הם למבין (ועיין עוד מה שכתבנו בחבורנו שמן המור בתשעה עשר משלישי במור ואהלות אות א' בביאור בא אל פרעה כי אני הכבדתי את לבו כו' למען שתי אותותי אלה).
והוא שאמרו ז"ל צדיקים גמורים יצר טוב שופטן (ברכות ס"א), כלומר כי הגבירו כח נפשם המשכלת על זוהמת תאותם עד כי לא השאירו לה שריד ואין מושל בם בלתי יצרם הטוב, והרשעים גמורים יצר הרע שופטן כי הרשע הגמור שהוא רק רע משולל ונעדר מחלק יצר הטוב מכל וכל אין דן דינו בלתי יצרו הרע, והאוחז בשתיהם פעם יכריע עצמו לצד זה ופעם לזה עליו אמרו בינונים זה וזה שופטן:
והיית רק למעלה ואולי זהו שרצו ז"ל במדרש (במקומו) והיית רק למעלה יכול כמוני תלמוד לומר רק, גדולתי למעלה מגדולתכם, אשר לכאורה לא ידענו איככה היה עולה על הדעת לומר יכול כמוני. ולדברינו נוכל להבינו על דרך צחות, והוא על דרך קטן המתווכח עם גדול מי הוא הגדול ביניהם ויעמוד הגדול על רגליו והעמיד אצלו הקטן ואמר לו ראה כי לא הגעת אף למתני, מה עשה התינוק עלה על השלחן וקרא אל הגדול ואמר ראה שאני גדול כמוך, אמר לו הלא אין אתה אלא מהשלחן ולמעלה אבל ממנו ולמטה אינך כלום אבל אנכי הנני מן הארץ עד למעלה. כן הדבר בהאדם הרוצה להיות עולה במעלות בני עליה הלא מהצורך אליו שלא יהיה לו למטה חשיבות כל מאומה כי אין בכחו לאחוז בשני הקצות, היינו שיהיה לו עסק בעניני העולם ובעניני שמימיים. וכמליצתם ז"ל הרוצה שיחיה את עצמו ימית את עצמו (זוהר, וכעין זה ברכות ס"ג, ב'), ואמרו עוד אין התורה מתקיימת אלא במי שעושה עצמו כמי שאינו (סוטה כ"א ב'), ועל כן בשלא יהיה נחשב למטה כל מאומה או אז יעלה למרום שיאו ויהיה חשוב כעליונים על דרך מי מושל בי צדיק. וזהו שדייק ואמר והיית רק למעלה ולמטה לא תהיה נחשב למאומה, מה שאין כן הוא יתברך כי ידו בכל לנהל בעליונים ובתחתונים ושליט במטה ובמעל וזהו גדולתי למעלה מגדולתך:
וזהו שכתב רש"י ז"ל (פרשת נח) את האלהים התהלך נח ובאברהם הוא אומר אשר התהלכתי לפניו, נח היה צריך סעד לתמכו לא כן אברהם שהיה מתחזק והולך בצדקו מאליו ומובן כדברינו:
והוא שאמר החכם עליו השלום רע ירוע כי ערב זר (משלי י"א, ט"ו) כלומר הרע שהאדם עושה לזולתו ירוע, כלומר אותה הרעה תתהפך אליו, והטעם כי ערב זר כלומר אותו יצר הרע יתלבש אחר כך בזולתו להשיב גמולו בראשו, והוא הוא הערב בדבר להשיב לו כמפעלו. וזהו מאמר המשורר עליו השלום כי לא ינוח שבט הרשע על גורל הצדיקים בתנאי למען לא ישלחו הצדיקים בעולתה ידיהם וזהו היטיבה ה' לטובים כו' והמטים עקלקלותם יוליכם ה' את פועלי האון (תהלים קכ"ה, ג'-ה'). אמר בה"א הידיעה (ולא אמר פועלי און) לומר כי באותו דבר שהשליט יצרו על נפשו עשות רעה באחרים בכמוהו יענש וזהו יוליכם ה' את פועלי האון כלומר העושים אותו האון ממש שעשה הוא:
הבחירה ביד האדם והוא הנרמז במאמר החכם  מפנק מנוער עבדו ואחריתו יהיה מנון (משלי כ"ט, כ"א). כי הרשע בראשיתו הוא סר אל דברי היצר ויט אליו לשמוע כל אשר יעצנו ולסוף יסכסך יתברך בו יצרי אחרים, וזהו ואחריתו יהיה מנון היינו שיפול ביד יצרי אחרים אם לא היה חפץ ביסורי עצמו:
וזהו הרמוז במאמר חז"ל אל תהי רשע בפני עצמך (אבות ב') ובמאמר החכם אל תרשע הרבה (קהלת ז', י"ז), כלומר על כל פנים לא תרשע יותר מכח וטבע היצר הרע הנמזג בכלל ההמון. ובזה יותר קושית רז"ל (שבת ל"א ב') אל תרשע הרבה הרבה הוא דלא לירשע אבל מעט לירשע עיין שם. וכמה שידענו כי ה' יתברך כביכול הוא מתחרט על בריאת יצר הרע כמאמר ואשר הרעותי (מיכה ד', ו') ובזה הוא מפיק זכות ישראל וטובתם להקל מהם משא העונש וכמבואר ברז"ל אלמלא ג' מקראות כו' יצר הרע דכתיב ואשר הרעותי (סוכה נ"ב) מה שאין כן אם האדם יעמיק סרה יותר מגדר הטבעי אין לו הצלה משום צד:
ומה נעמו לי בזה דברי המשורר עליו השלום אם לא ישוב חרבו ילטוש כו' ולו הכין כלי מות חציו לדולקים יפעל הנה יחבל כו' (תהלים ז', י"ג). ירצה כי האמנם מוכנים ועומדים מאז. רבים מכאובים לרשע עם כל זאת לפעמים עוד מהצורך להמציא לו חדשים יען כי הראשונים תכנם יתברך במדה כפי ערך כח היצר. אבל בשנזדמן רשע רע הפורץ גבול יותר ממה שמוטבע ביצרי לב אנושי, הלא אז מהצורך להוסיף עוד על הראשונים, וזהו ולו הכין כלי מות כלומר מאז ועליהם עוד חציו לדולקים יפעל כלומר להדולקים והעברים שיעור המוגבל יפעל עוד חדשים (וזהו שאמר יפעל מלה העתידה) והטעם הנה יחבל און והרה עמל וילד שקר, כלומר הלא הוא מוליד וממציא רעות חדשות לכן מהצורך לפעול עבורו חצים חדשים:
ועל דרך זה היה מאמר ה' יתברך אל נח והקימותי את בריתי אתך כו' (בראשית ו', י"ח). ובמדרש (מובא ברש"י): ברית היה צריך על הפירות שלא ירקבו ויעפשו, ואחר כך אמר אליו עוד ואתה קח לך מכל מאכל אשר יאכל ואספת אליך והיה לך ולהם לאכלה. הא לך כי מה שכתב והיה לך כו' איננו כעל דרך ההחלט בשכבר אמר ברית אתה צריך כו', אך לאחר שאמר לו יתברך והקימותי כו' יתכן לשון והיה על דרך האפשרי, והבן:
ומה נמרצו בזה דברי הכתוב  ואהבך וברכך והרבך וברך פרי בטנך ופרי אדמתך דגנך ותירושך ויצהרך כו' שגר אלפיך כו' לא יהיה בך עקר ועקרה ובבהמתך (דברים ז', י"ג). כי הנה בשיתאכסן לאחד אהוב יקר ונאמן מרוב שמחתו בו יבקש מועצות נמרצות איך ומה השביע נפש אהובו כפי כל השגת ידו, וכמו כן לפעמים יזדמן שיתארח אצלו איש חמס רע ובליעל ועל צד ההכרח יאספהו אל ביתו ויזמינו על שלחנו ויאכל מכל. והאמנם ההבדל בין ב' אלו הוא הכמוס בקרב לבו, עכ"ז מהנקל לעמוד עליו ממה שנראה לעין, והוא כי הא' מרוב אהבתו אותו וחפצו למלא אותו שמחה וגיל ושובע נחת, הלא ישתדל לקרב גם הנלוים אליו ממשרתיו והבעל עגלה ולתת מספוא למושכי המרכבה, משא"כ הב' אשר גם אותו לא יקרב הבעה"ב זולת מצד ההכרח ע"כ משרתיו וזולתם לא יתן עינו ולבו עליהם כל מאומה, וזהו שהפליג הכתוב ואהבך וברכך כו' שגר אלפיך כו' לא יהיה בך עקר ועקרה ובבהמתך, כלומר שנהיה מבורכים מאתו יתברך מפאת רוב אהבתו אותנו ועל ידי זה תהיה הברכה גדולה ורחבה כל כך עד אשר גם הבהמות:
כי כן הוא ממדתו יתברך להנחם על הרעה כמאמר וינחם ה' על הרעה אשר דבר לעשות לעמו (שמות ל"ב, י"ד) וכמו שאירע לדוד המלך עליו השלום שקיבל ג' ימים דבר ואחר כך נאמר ויתן ה' דבר בישראל מהבוקר עד עת מועד וכו' וינחם ה' על הרעה ויאמר למלאך המשחית בעם רב עתה הרף ידיך (שמואל ב' כ"ד, ט"ו):
וכאמרם ז"ל (במדרש ואתחנן) מכאן אתה למד שאין לבריה כלום אצל בוראו שהרי משה רבן של כל הנביאים לא בא אלא בלשון תחנונים:
והאמנם כי גם זאת אך למותר כי אין משפט הבוטח השלם לבכות, ומה גם אם כבר הבטיח יתברך להם לבוא לרשת את ארצם וכדברי הטובים שבהם עלה נעלה כו' כי יכול נוכל, אך עם כל זאת לא היה נחשב להם הדבר לעון כל כך:
וזהו אך הבל כל אדם סלה והוא מה שפתח ואמר אלה עשית והחרשתי וברז"ל (ילקוט תהלים נו"ן) אלה עשית, אלה אלהיך שעשו ישראל במדבר החרשתי לכם כו' דמית היות אהיה כמוך, דמיתם צורה ליוצרה ואת הנטיעה לנוטעה, כלומר הפגם שפגמתם הוא גדול מאד אבל עם כל זאת אוכיחך ואערכה רק לעיניך כלומר אך כערך בינתך וידיעתך:
וכענין הזה אמרו ז"ל בגמרא (תענית ט"ז) סדר תענית כיצד מוציאים את התיבה כו' ונותנים עפר על גבי ראש הנשיא וכל אחד ואחד נותן בראשו. והוא על דרך זכור כי עפר אנחנו (תהלים ק"ג, י"ד) וכמו שאמרו שם בגמרא כי הוא עיקר ויסוד התנצלותנו לפניו יתברך ועל דרך הכתוב אף על זה פקחת עיניך כו' (איוב י"ד, ג'):
ואולי זה הרמוז במאמר הכתוב וילכו לאהליהם שמחים וטובי לב על כל הטובה אשר עשה ה' לדוד עבדו ולישראל עמו (מלכים א' ח') (ורז"ל הביאוהו שם ודרשו מה שדרשו), והרצון בזה לדברינו כי היה בזה טובה כפולה לדוד שנמחל לו עונו, ולישראל כי אות היא להם על התשובה:
שאין שווה אהבת חפציו לאהבת ה' ויש לכוון הדברים האלה במאמר הכתוב ואהבת את ה' כו' והיו הדברים האלה כו' על לבבך (דברים ו', ה'). הרצון שיהיה שמו הנכבד ומצותיו מונחים על לבבך בתדירי עד שאהבתם תעלה ותכסה על אהבת ענינים זולתים המדומיים:
וזהו שהמליצו ז"ל (במדרש וישב) והעליתם את עצמותי מזה אתכם. מושלים אותו למה הדבר דומה ללסטים שנכנסו למרתף של יין נטלו קנקן אחד ושתו, הציץ עליהם בעל המרתף אמר להם יערב לכם, יבושם לכם, ימתק לכם, שתיתם את היין החזירו את הקנקן למקומו, כך אמר הקב"ה לשבטים מכרתם את יוסף החזירו עצמותיו למקומן (פרשה פ"ה, ג'). והרצון כי השבטים עליהם השלום היו צריכים שיהיה יוסף נמכר למצרים ושיקרה לו כל מה שיקרהו יען כי מסבתו צמחה הפעולה הטובה הכלליית כנזכר לעיל, ועל כן אחר כי נשלם הדבר כי בא יעקב וכל זרעו למצרים ועשו שם עד כלות הזמן הידוע, בצאתם משם היה הראוי להחזיר את יוסף למקומו כי אחר שכבר שאבו הישועה ממעינו ושתו יין פעולתו המשפט להחזיר עצמותיו למקומו:
ואולי זהו הרמוז במאמר המסורה (פרשת וארא) פדות ג' יחל ישראל אל ה' כי עם ה' החסד והרבה עמו פדות (תהלים ק"ל, ז'), ושמתי פדות בין עמי ובין עמך למחר יהיה האות הזה (שמות ח', י"ט) פדות שלח לעמו צוה לעולם בריתו (תהלים קי"א, ט'). והרצון כי בין כך וכך יחל ישראל אל ה' כי עם ה' החסד והרבה עמו פדות, כלומר למענו אם לא למעננו, אבל בא להודיענו ההבדל ביניהם ואמר למען תדע כי אני ה' בקרב הארץ ושמתי פדות בין עמי ובין עמך, כלומר גם כי ישים פדות אם גם לא יזכו חס ושלום הלא יבדיל ביניהם לקחת אך הקרובים אליו והנאמנים בבריתו ולא זולתם וזהו בין עמי כו', והב' למחר יהיה האות הזה כלומר לזמן הבלתי ידוע היפך ממאמר היום אם בקולו תשמעו, אמנה פדות שלח לעמו כלומר בשישלח פדות בעבור עמו ונחלתו הלא אז צוה לעולם בריתו כלומר אל כולם:
ואולי זהו הרצון במה שאמר המשורר ברכו ה' מלאכיו גבורי כח עושי דברו לשמוע בקול דברו (תהלים ק"ג, כ'). רצה במה שאמר גבורי כח על שלוחי הדין של מעלה, עושי דברו לשמוע בקול דברו, כלומר אשר סבת מציאותם הוא לעשות דבר שליחותו יתברך להכריח ולכוף בני אדם לשמוע בקול דברו:
ואולי הכוונה כי עשית זאת כלומר מה שאמרתי לאדם פן כוון הוא במעשהו לפשוע הנה עתה נתברר כי אתה עשית זאת, וזהו שביארו ז"ל כל מה שעשית בשביל זאת כלומר לא עשית בלתי בשביל לפשוע וזהו בשביל זאת, ותהיה מלת זאת רומז על אותה המחשבה ששאל עליה תחילה לאדם וחוה:
ואולי זהו הרמוז במה שהקדים יוסף ואמר לפרעה טרם השמיע אותו פתרונו לאמר בלעדי אלהים יענה את שלום פרעה. כלומר בשגם אדבר בפתרון חלומך מה שהוא ענין רע ומר לכלל המדינה אבל אתה הנך נבדל ותעמוד בחוץ מן הכלל כי אליך יהיה הדבר לטוב ושלום:
ואולי זהו הרמוז במאמר הנביא לא יהיה משם עוד עול ימים וזקן אשר לא ימלא את ימיו (ישעיה ס"ה, כ'). והרצון ימלא את ימיו בטובות המגיעות לו להשלמת החסרון בימים הראשונים:
והוא שרצה הנביא עליו השלום ואמרת ביום ההוא אודך ה' כי אנפת בי ישוב אפך ותנחמני, הנה אל ישועתי אבטח ולא אפחד כי עזי וזמרת יה ה' ויהי לי לישועה (ישעיה י"ב, א'-ב'). רצה לומר כי גם על הכעס ראוי להודות כמו על הרצון הנגלה כי אין דבר מפריד ביניהם בלתי תוכחת המגולה ובאמת היא אהבה מסותרת. וזהו אודך ה' כי אנפת בי כו' והטעם הנה אל ישועתי כלומר בהוה, על כן אבטח ולא אפחד ויהי לי לישועה וכאשר ביארנו:
והוא שאמר הלאה הרינו חלנו כמו ילדנו רוח כו'. ממש כאשר יקרה לפעמים גם לאשה הרה אחר כל המכאובות הרבות שסבלה כל עת הריונה וחבלי הלידה תפיל חס ושלום בן בטנה, אשר כמו אז מר תבכה לאמר על מה שוא נכאבתי עד הנה אחר כי כאבי נעכר. ועל דרך זה ממש הננו כהיום כי כבר רבת שבענו מרורים סבלנו חבלים וצירים ולא פעם ולא שתים קרבה העת ללדת וכמאמר רבותינו ז"ל ראויים היו ישראל ליעשות להם נס בימי עזרא כדרך שנעשה להם בימי יהושע אלא שגרם החטא (ברכות ד', י"א), וזהו הרינו חלנו כמו ילדנו רוח ישועות בל נעשה ארץ. ועל דרך זה אמר גם כן אלי קורא משעיר שומר מה מלילה כו' אמר שומר אתא בוקר וגם לילה (ישעיה כ"א, י"א) כלומר לא פעם ולא פעמים אתא עת הבוקר ועם כל זאת הוא לילה:
אפילו בשעה שאתה מתמלא עליהם עברה כאשה עוברה ובזה יתבארו גם דברי רש"י ז"ל בכל פרשת העבור בכל עניני פרשת העבור כגון עברה ועוברה. ולכאורה המה משוללים המובן, אבל הכלל בזה הוא כי המאורעות וקורות הרעות הבאות מאתו יתברך ישתמשו על ב' פנים אם לענוש בהם עוברי רצונו וליסרם בתוכחות על עון, או על דרך שאמרנו בפנים שהמה המעריכים והמכינים הטוב המקווה על בחינת אשה הרה. וזהו בכל עניני פרשת העבור כגון עברה הוא הפן האחד, ועוברה הוא הפן הב', כלומר האמנם אנחנו לא ידענו על מה ולמה הם באים אם להכאיב ולהעיק על דרך העונש או להצמיח הטוב העתיד, הנה בשניהם יהיה צרכיהם לפניך. והבן:
על דרך הפשט יש מקום לומר בבאור ועשית עמדי חסד ואמת על דרך שכתב רש"י ז"ל על מאמר גר ותושב אנכי עמכם אם תרצו הריני גר ואם לאו אהיה תושב ואטלנה מן הדין, על דרך זה אמר לו יעקב אם תרצה תעשה עמדי חסד ואם לאו עשה עמדי בדין כי בני אתה ומצות כבוד אב עליך:
הנה רבותינו ז"ל סתמו דבריהם ולא נתנו טעם מפני מה הוא חסד של אמת רק רש"י ז"ל הוסיף דברים בזה שאינו מצפה לתשלום גמול, וכבר יש שהעירו בזה הלא גם על זה יש תשלום גמול כאמרם ז"ל (נדרים פ"ג, ב' וכתובות ע"ה) דספיד יספדוני' כו', ודחקו עמם לומר שעם כל זאת אינו מצפה הגמול ממנו בלתי מאחרים אשר חלקם בחיים, ולכן קרוב לומר בכוונת המדרש על דרך שכתבנו (בקול יעקב איכה) על מאמר טוב ה' לקויו (איכה ג', כ"ה) יכול לכל תלמוד לומר לנפש תדרשנו (ילקוט רמז תתר"ב), אשר כל עניני הגוף אינם ידועים אם המה טובים בהחלט ובהיטיב אדם עם רעהו אינו מוכרח שהוא טובה בהחלט, אולי יתגלגל מזה חס ושלום רעה גדולה. אבל החסד שעושים עם המתים הוא חסד באמת כי הוא צריך לארון מטה ותכריכים ור"ת אמת ארון מטה תכריכים. (מפי הרב ר' אלקנה ז"ל נכד מו"ר ז"ל:)
ואולי זהו שהמליצו ז"ל (במדרש וארא) לכן אמור לבני ישראל כו' אין לכן אלא לשון שבועה שנאמר לכן נשבעתי לבית עלי (שמואל א' ג', י"ד) (פרשה ו', ד'). ולפי דברינו יש לומר שהוקשה להם ז"ל מלת לכן שהוראתה על גמול ותשלום דבר בעד דבר כמו בעבור למען. והמאומת אצלנו הוא שאין לאדם על הבורא מאומה וכמו שזכרו הם ז"ל (בפרשת ואתחנן), אי על זה המליצו ואמרו אין לכן אלא שבועה כלומר אחר השבועה הקדומה להאבות עליהם השלום, יצדק מלת לכן יען כי ההכרח הוא לקיים חוק דבר השבועה. וזהו שאמר הכתוב וארא אל אברהם כו' וגם הקימותי כו' לכן אמור כו':
והוא אצלי הכוונה במה שאמר שלמה המלך עליו השלום ברכת ה' היא תעשיר ולא יוסיף עצב עמה (משלי י', כ"ב). והבן:
ואולי גם לזאת כוון יעקב עליו השלום במה שהחל ואמר טרם ברך בנו יוסף אל שדי נראה אלי בלוז כו'. והוא להבינו אמיתת הדבר כי מה שברכו ה' ופרצת כו' איננו ענין מחודש על העתיד אבל כן היה מאז דבר ויקרא ארץ. ועל זה רמז למה שהזכיר אותו יתברך בתואר אל שדי שהוראתו שאמר לעולם די ולולא שגער בה היתה מותחת גם היום:
אשר ע"כ החליטו ז"ל (במדרש וירא) אין רע יורד מלמעלה כלומר שלא יהיה עיקר פעולת הדבר להרע בעצם אבל יבוא להצמיח מכחו ושרשו הטוב והאושר הנצחי:
הוא שסיים: כל ארחות ד' חסד ואמת לנוצרי בריתו ועדותיו. כלומר, כל עיקר מגמתו לעשות חסד ולהפיק טובת מקבל הפעולה. ואם כן יכונה מעשהו בשם חסד ואמת רצה לומר חסד של אמת. לא כן חסד הבשר ודם כי על פי האמת אינו חסד כלל, בהיות עיקר כוונתו לטובת עצמו, וזהו: כל ארחות ה' חסד ואמת לנוצרי בריתו כי החסד נשאר דבוק אצל מקבל הפעולה.
עושה אלה לא ימוט לעולם ובזה אני מבין מדרשם ז"ל חזית איש מהיר במלאכתו זה משה לפני מלכים יתיצב זה פרעה בל יתיצב לפני חשוכים זה יתרו (ילקוט משלי כ"ב). והוא כי משה ע"ה התאמץ מאד נגד פרעה ודיבר עמו קשות וגבוהות על דרך הפלגה כמבואר, והיה מקום לחשוב ולומר שהיה מעיז נגדו מצד טבע תולדתו כי עז הוא. אולם אם נשים לב אל רוב ענוותנותו לפני יתרו למה שהיה אחד משרי פרעה ועבדיו הנה מזה יבחן כי עמידתו לפני פרעה והמרותו בו היה אך מצד אומץ בחירתו לקיים דברי ה' ולעשות מה שצוהו. וזהו חזית איש מהיר במלאכתו ר"ל ולא בטבעו לפני מלכים יתיצב זה פרעה. כלומר מה שהיה נצב לפני פרעה והעיז בו לא היה מפאת טבע תולדתו כ"א עבור היותו מהיר במלאכת ה' אחר מרבית העמל והיגיעה. והעד בל יתייצב לפני חשוכים זה יתרו כלומר ראה נא רוב ענוותנותו לפני יתרו והבן:
אין הקב"ה מכה את ישראל אא"כ בורא להם רפואה. ובקצרה נוכל לומר בזה ע"ד מאמרם ז"ל אני ה' קודם שיחטא כו' והבאור בזה ע"ד שכתבנו ביריעות האהל (ריש בראשית), על מאמר מתחלה עלה במחשבה לברוא העולם במדת הדין כו' על דרך שמצאנו לרבותינו ז"ל בילקוט תשא על מאמר ארף אפים ורב חסד, משל למלך שהיה אחד חייב לו מאה מנה כו' מה עשה המלך נטל בידו ארנקי של מאה מנה וזרקו לו דרך חלון למחר שלח אליו שליח בא ועשה עם המלך חשבון נמצא זה פורע חובו והמלך נוטל את שלו, וזהו ג"כ מאמר המדרש (ריש קדושים) ה' נתן כשהוא נותן בעצמו (ממש כדברי המשל הנ"ל) הלך בלילה בחשאי אינו נמלך בבריה וה' לקח הוא ובית דינו, וזו אני הוא קודם שיחטא וקודם שיתחייב מכין ית' הרפואה קודם למכה.
מה משה אמר לא איש דברים אנכי ודברים בגימטריא אהרן ולזה השיבו יתברך אהרן אחיך יהיה נביאך.
משל לסרסור כל זמן שלא נגמר המקח הוא מצוי אצל הסוחר לא כן אחר אשר גמר המקח אין לו עוד דבר עמו וכמו שכתבתי בקול יעקב באורך עיין שם.
בל יפלא בעיניו... והן אמת כי מדתו ית' מוחלפת בענין זה ממדת ב"ו. כי הנה זה הוא משפט ב"ו הצריך לאיזה ישועה לצאת מבית האסורים או להתרפאות מחליו הוא יחפוז וישקוד להצמיח ישועתו מעט מעט היינו כי ישתדל למהר ולהחיש מעשהו וכמו כן האדם המושיע משפטו להיות נחפז במעשהו טרם תכבד מחלהו אשר אז יהיה כבד ממנו לחבוש מזורו. אמנם לא כן הוא מדתו יתברך כי רב אונים הוא לתת ישועתו הנדיבה במעט קט ובפתע פתאום וכן היה הצלת משה ע"ה כנאמר ויצילני מחרב פרעה כלומר בהיות כבר החרב על צוארו או אז הצילו ה' כי כן היא מדת ה' להושיע כהרף עין וברגע האחרונה. אשר מטעם זה אמרו ז"ל (ברכות ל"ב) ארבעה צריכים חיזוק ואחד מהם בטחון יען כי לא תתראה ישועת ה' עד גמר הענין וכמו שהארכנו בזה בחלק הא' (פ' וירא במאמר ותצחק שרה בקרבה) וכמו כן פה רמז הכתוב ואמר אני ה' כו' והוצאתי אתכם מתחת סבלות מצרים כלומר בעוד אתם נתונים תחת סבלות מצרים אוציאכם ברגע וזהו והצלתי אתכם מעבודתם. כלומר בעוד תעמדו על העבודה אשר עליכם כי הוא ית' רב להושיע בפעם אחד מן הקצה אל הקצה ולא מעט מעט:
ומה גם לפי המבואר בגמ' ג' מתנות טובות ניתנו לישראל וכלם לא ניתנו אלא על ידי יסורין תורה וא"י כו' (ברכות ה') וכמו שזכרנו בכמה מקומות אשר כמו החרישה והזריעה המה הכרחיים והכנה אל הצמיחה כך הגלות ועוני השעבוד שהיה לנו במצרים היה ההכנה וההכשר לקבלת התורה וירושת הארץ, וכמו שבארנו בחלק א' (פרשת לך על מאמר במה אדע כי אירשנה) באור הכתוב ואומר אעלה אתכם מעני מצרים אל ארץ כו' זבת חלב ודבש (שמות ג') שהרצון בו כי מהעוני והשעבור נצמחה ירושת הארץ וכל הטובות שהשיגו כנודע:
רק עתה תראה אשר אעשה לפרעה. כלומר אך עתה תראה הטוב הנשגב שיצמח מזה כי ביד חזקה אשר החזיק בישראל והכביד עליהם העבודה על ידי זה ישלחם ויגרשם. ואני שוקד על גאולתם והצלתם.
וזה תלוי ג"כ בחסרון שלמות הגאולה כי אם היתה שלימה זכרון למה כאשר בשישלם הבע"ח כל חובו אין מקום לזכירה עוד, וזהו שדרשו במדרש (איכה ג') השביעני במרורים בלילי פסח הרוני לענה בליל ת"ב לומר כי יש לנו לדעת מהם שצוה אותנו על מרורים לזכרון גלות מצרים שזה לרמז שאין זו גאולה שלימה אבל עוד יהיה אחריה גלות:
קילוסו עולה גם מהרשעים. עוד פעולה יתירה נצמחת ע"י הרשעים והוא פעולת הנסיון אל הצדיקים כי כבר נאמר וראיתי אני שיש יתרון לחכמה מן הסכלות כיתרון האור מן החושך (קהלת ב') כלומר כי אין כל דבר ניכר היטב בלתי מפאת הפכו וכמאמר אין חכם כבעל הנסיון ואיך יבחנו הם בעצמם נסיון כזה אם לא על ידי הרשעים בראותם כמה מהרעה תבוא עליהם מסבת חטאתם וכי רע ומר עזבם דרכי ה':
גם כי על ידי מיתת הושע ומפלתם יהיה תועלת. ומה נעמה לי בזה מליצת הנביא ע"ה ועסותם רשעים כי יהיו אפר תחת כפות רגליכם (מלאכי ג') ממש כמי שרוצה ללכת ביום סגריר והמקום מקום חמר הנה בגדיו יוכל לשמור שלא יתלכלכו על ידי שיגביהם אבל עכ"ז אי אפשר שלא יטנף את רגליו אכן אם הוא דואג גם ע"ז וגם את רגלו הוא רוצה לשמור מכל טיט וחמר הנה העצה לזה לקחת אפר ולפזרו מלמעלה למען אשר בלכתו לא ידבק בו הטיט, כן הדבר בהצדיקים גם כי המה זריזים בעצמם לבלתי יגיעו כתמי העונות בלבושי צדקתם עכ"ז מדאגה מדבר שלא ימחצו רגליהם בחמר העונות שאדם דש בעקביו אשר בהכרח יגיע לרגלו לכלוך מה והקב"ה בחסדו רגלי חסידיו ישמור גם מזה והוא מפזר אפר תחת כפות רגליהם הוא מליצה צחה על עונש הרשעים כי ע"י ראותם עין בעין כמה רע ומר עונש הרשע יהיו זהירים בעצמם וחרדים מאד לפלס מעגל דרכם לבלי יתגאלו בעונות שאדם דש בעקביו גם כן וזהו ועסותם רשעים כי יהיו אפר תחת כפות רגליכם והבן:
פעולת הצדיק נעשית גם לאחרים. וזהו וכל אשר יעשה יצליח כי הוא יפעול תקונו בעת אשר יעשה ויעמוד על קיום מצבו:
וכדי לעצור על שארית העם לבלתי יעשו כמעשיהם. וזהו על כן לא יקומו רשעים במשפט למען יתגלגל גם על ידם פעולת לא כן ויבוא גם מהם ענין לכבוד עבודת הבורא ית':
וחוץ לדרכנו נוכל להמתיק כוונת רבי יהודה אשר כהוגן שאל פרעה מופת. והוא על פי דמיון לאחד שהיה מחזיק אצלו משרת כמה שנים ובכל פעם שהיה צריך להלוות לו מעות אצל רעהו העשיר שלח אליו משרתו זה, ועל פיו ועל ידו שלח לו הכסף, וכהגיע תור המשרת הזה להתחתן לקח אל ביתו משרת חדש ולאיזה ימים שלח גם את המשרת ההוא אל רעהו להלוות לו סך ידוע ויהי בבוא המשרת אל המלוה אמר לו לא אתן לך כסף עד אשר תביא שטר חוב מאת אדונך, וילך אל ביתו ויספר לו כדברים האלה ויתפלא מאד עליו וישא את רגליו וילך בעצמו אל רעהו וישאל אותו מה יום מיומים, ויען ויאמר דע אחי כי איש נאמן אתה לי מעולם, אולם המשרת הראשון אשר כבר ידעתי אותו כי הוא נאמן ביתך הנה מאתו לא דרשתי להביא ראיה על הלואה, לא כן הבחור הזה כי עוד אין אני מכיר בו מי הוא ומי אדונו אם כן כהוגן שאלתי מאתו להביא ראיה. כן הדבר בפרעה כי מבואר במדרש (שמות רבה ה') אשר בבוא משה אל פרעה ואמר אליו כה אמר ה' כו' כעס ואמר מי ה' כו' לא ידעתי כו' אבל המתינו לי עד שאחפש בספר שלי, מיד נכנס לבית ארמון שלו והיה מביט כל אומה ואומה ואלוקיה התחיל קורא אלהי מואב ואלהי עמון ואלהי צדון, ואלהי ישראל לא מצא. אמר משה למה הדבר דומה לכהן שהיה לו עבד שוטה ויצא הכהן חוץ למדינה הלך העבד לבקש את רבו בבית הקברות אמרו לו אנשי העיר שוטה מה לכהן בבית הקברות, כך אמר משה אלו שאתה אומר מתים הם אבל אלהינו הוא אלהים חיים ומה לו בבית הקברות. ואם כן כהוגן שאל פרעה מופת כי עוד לא היה יודע ממנו וכנ"ל.
כי קימו וקבלו עליהם כל אשר יאמר להם (משה) וכענין שאמר האי צדוקא לרבא (שבת פ"ח) עמא פזיזא דקדמיתו פומייכו לאודנייכו ברישא איבעיא לכו למשמע אי מציתו קבליתו ואי לא לא קבליתו א"ל אנן דסגינן בשלימותא כו'. ר"ל אנו אין לנו לבקש תחלה איכות הדברים ואחר שנשמע אותם נדע אם לעשות או לא כי כך קבלנו עלינו בברית נאמן להכין עצמנו אל כל המעשים שיצוה השם וכמו שמצינו במדרש (ב"ר ל"ט) אמר רב הונא משהא הקב"ה ומתלא עיניהם של צדיקים ואח"כ הוא מגלה להם טעמו של דבר כך אל הארץ אשר אראך על אחד ההרים אשר אומר אליך וקרא אליה את הקריאה אשר אני דובר אליך קום צא אל הבקעה ושם אדבר אתך. ההוראה בזה שאין מהצורך אליו ית' להעיר אוזן הצדיקים להגיד מיד את אשר הוא שואל מהם כי על כל האופנים יכינו את עצמם למלאות דבר ה' ככל אשר יגיד להם אח"כ וזה מ"ש הקב"ה משהא ומתלא כו' ואח"כ הוא מגלה להם כו'. וזהו ג"כ מ"ש (בא) ואנחנו לא נדע מה נעבוד את ה' עד בואנו שמה כלומר כן משפט עבודתנו שלא לדעת מהותה עד בא זמן פעולתה (ובזה יתכן מלת נדע שההוראה עתיד כלומר כן משפטנו תמיד) אמנם לא כן האומות כי לא יקבלו שום דבר בלתי אחרי שמעם איכות הדבר אם ישמעו ואם יחדלו והיה הנביא מוכרח לומר להם כה אמר ה' להורותם איכות הדבר (ומה יסובב להם באם לא ישמעו):
עם קשה עורף וכו'. וזה לשונו המדרש (שמות רבה מ"ב) אתה סבור שהוא לגנאי ואינו אלא לשבחן או יהודי או צלוב. והן הנביא ע"ה התמרמר על בחינתנו עתה במאמרו בשם ה' יתברך (ירמיה י"ב) היתה לי נחלתי כאריה ביער. באור זה כבר אמרו במדרש (שמות רבה כ"א) יונתי בחגוי הסלע אמר הקב"ה מה כתיב בישראל ויהי אפרים כיונה פתי אין לב. אצלי הם כיונה פותה אבל נגד אחרים המה כחיות גור אריה יהודה בנימין זאב יטרף כו' לפי שרוצים להעבירם מאמונתם ונעשים לפניהם כחיות. לכן עתה התפלא הקב"ה ואמר היתה לי נחלתי כאריה שכבר הם מתיצבים נגדי כמו אריה כי לא יקשיבו לקול משה ואיך נתהפכו כו'.
הרשעים קלים להאמין היום כך ולמחר ההפך. והוא הרצון במאמר וישמע ה' את קול דבריכם בדברכם אלי ויאמר ה' אלי שמעתי את קול דברי העם הזה אשר דברו אליך היטיבו כל אשר דברו מי יתן כו' (דברים ה', כ"ה). שהוראת הלשון הוא כי משה ע"ה לא הביא דבריהם לפני ה' מטעם כי גם מתחלה כאשר שאלו ממנו רצוננו לראות את מלכנו. היה בוש לאמר הדבר לפני הקב"ה כמבואר במדרש (שיר א') על הפסוק משכני כו' ומה גם עתה להביא מאמר החזרה שאינם רוצים עוד לשמוע הדברות מפי אלהים. וזהו וישמע ה' (בעצמו) את קול דבריכם בדברכם אלי אבל אנכי לא מלאתי את לבי להגיד דבריכם אל האלהים כי מתחלה בעלילה באו אחרי רואם הנפלאות הגדולות והנוראות שעשה משה לעיניהם וידעו כי הוא נאמן בבית ה' ועכ"ז העמיקו שאלה רצוננו לראות את מלכנו והיה הדבר קשה בעיני משה על ראותו בהם כי כבד לבם מהאמין ומלקבל דברי השמועה והאלהים חשבה לטובה ויאמר ה' אלי היטיבו כל אשר דברו והלואי מי יתן והיה לבבם זה להם כלומר כמו שהקשו ערפם עתה מלהאמין עד שיראו בעיניהם כן יהיה לבבם זה להם ליראה אותי כל הימים כי יקשו את ערפם נגד כל הבאים להכחיש הקבלה ולסתור האמונה:
ואמר אברהם בערוש המסדר, עם לבבי אשיחה אשר רצון רז"ל להשיב על ענין גדול כי הכתוב אמר בא אל פרעה כי אני כו' ולא פירש מה יעשה לפרעה כמו שביאר בכל שארי המכות רק אחר כך כתיב ויבוא משה ואהרן אל פרעה כו' הנני מביא מחר ארבה בגבולך. הלא הקב"ה לא אמר לו ולא כלום. על זה אמר המדרש שהודיע הקב"ה למשה איזה מכה יביא עליהם וכתב אותה משה ברמז ולמען תספר כו', וכן מצאתי בפירוש הרמב"ן ז"ל.
ומה נעמה בזה תוכחת משה רבינו ע"ה בצר לך ומצאוך כל הדברים האלה באחרית הימים ושבת עד ה' אלהיך ושמעת בקולו (דברים ד', ל'). באור זה ממש כמו שאמרנו כ"א ליסר בלבד היה די במין מן א' הרעות והצרות ג"כ יש בו די לענות נפש אמנם כאשר יגיעך מאמר ומצאוך כל הדברים האלה ודאי הכונה להעיר ולעורר אותך ושבת עד ה' אלהיך. ולכן הקב"ה מרבה בהעונשים מכל הדברים האלה למען ושבת עד ה' אלקיך כי זה יתפעל מעונש פלוני וזה מעונש פלוני כי אין לבב כל האנשים שוים וכמו שנתבאר בפנים והוא מוסר יקר:
והוא הרצון במאמר החכם מכל אדם עליו השלום אל תען כסיל כאולתו כו' (משלי כ"ו, ד') ענה כסיל כאולתו (שם פסוק ה'). וכבר העירו ז"ל (שבת ל') ואמרו שהוא סותר דברי עצמו כו'. ולדרכנו יתכן כי הנה הרשעים יתחלקו לב' סוגים יש רשעים כי יחפרו אחר טעמי מצות כי כל עוד שאינם יודעים איזה טעם המצוה בעיניהם כמו זר ויהיו מלעיבים במצות השם ית' רק אחר אשר ידעו טעם המצוה ותהיה מקובלת על לבם יעשו אותה כהלכתה. והאמנם כי הוא דרך רע ומעשה כסילות עכ"ז יעץ החכם ע"ה ואמר ענה כסיל הזה כאולתו והטעם - פן יהיה חכם בעיניו לומר כי אך לי לב חכם ואני הוא החוקר על פעולת כל מצוה ולא כהפתאים המאמינים לכל דבר עושים ואינם יודעים מה עושים. אמנם יש עוד רשע רע הרבה גרוע מן הראשון. אשר בבואו לשאול טעם המצוה עיקר רצונו להשבית מעשה המצות וללעוג עליהם אך למען היות לו כסות עינים בפני הנשאל יאמר דבריו באופן שיובנו כי הוא שואל טעם המצוה. ודבר זה מסר החכם ע"ה לעיני בחינת הנשאל לעמוד על מגמת השואל ההוא וכאשר יבין כי ברמיה הוא בא ותואנה הוא מבקש איך לפטור ולהתנצל הזהירו הכתוב אל תען כסיל כאולתו. כי לא תפעול מאומה אבל יהיה לועג גם על דבריך ופן תשוה לו גם אתה היינו כי אתה עלול להכוה באש לשונו ולהלכד בחרמי פיו:
ועל זה יורה מאמר ויושע ה' ביום ההוא את ישראל מיד מצרים כלומר כל עילת תשועתם היתה על ידי מצרים שהגיע זמנם למות וזהו וירא ישראל את מצרים מת כו'. וכמשפט הזה היה בכל הגאולות והישועות שהשיגו ישראל עד הנה בכלם הוקדם תחלה מפלת האומה המושלת עליהם כמו באשור ונב"נ וזולתם. וביותר מבואר הדבר בפרעה שאמר ית' למשה עתה תראה אשר אעשה לפרעה כו' והרצון כי העולה על לב משה היה כי התחלת הדבר יהיה בגאולה והצלה וע"כ היה בעיניו כמו זר מה שראה כי עוד הכביד עולו עליהם יותר ויותר. ע"ז הבינו יתב' ואמר עתה תראה אשר אעשה לפרעה כלומר כעתה אין אני עוסק כ"א לעשות משפט פרעה, ואחר כלות משפטו ותתמלא סאתו ע"י הכבדת עולו על ישראל אז תהיה הגאולה כענין הפח נשבר ואנחנו נמלטנו, אשר באופן אחר לא היה לנו זכות להגאל אם מצרים ישאר על שלמותו. וזהו ענין תפלת המשורר ע"ה על אף אויבי תשלח ידך (אשר מסבת זה) ותושיעני ימינך (תהלים קל"ח):
ע"י תפלתם וישועתם עתה תוכן תשועה לדורות. וזהו שסיים המדרש מיד ויצעקו בני ישראל אל ה' באותה שעה אמר הקב"ה לכך הייתי מבקש לשמוע קולכם. הרצון בזה הוא ע"ד מה שאמרו ז"ל במדרש (ריש תולדות) ויעתר יצחק לה' ויעתר לו ה' משל לבן מלכים שהיה חותר על אביו ליקח ליטרא של זהב והיה זה חותר מבפנים וזה חותר מבחוץ כו', באור הדברים כי המלך גם הוא כל מגמתו למלא חפץ בנו ולתת לו כל משאלות לבו וע"כ בשמעו כי בנו חותר חתירה לקחת ממנו ליטרא של זהב היה גם הוא חותר מבפנים ויגש לו מבוקשו כן הדבר ביצחק כי באין ספק רצה הקב"ה לתת לו זרע ויען כי הוא מתאוה לתפלתם של צדיקים עצר בעדו לבלתי נתן לו זרע עד אשר יבקש ממנו וע"כ מיד בהחילו להתפלל והעתיר לה' הושיט לו ית' מבוקשו כנגדו וזהו ויעתר לו ה'. כן ממש בצעקת ב"י על הים כי אם היה צעקתם בשביל איזה מקרה אשר קרה אותם לרגלם כמשפט כל מבקש ישועה על ענין המאורע לא היה ית' נעתר להם עד כי יתאמצו בתפלה להשקיט ולהרגיע הדינים שלמעלה. אבל פה כל ענין מקריהם אשר אנה ית' לידם לא היה דבר הנוגע אליהם עתה כי רצה ית' להוליכם בדרך הזה לחרוש על גביהם להצמיח הנסים המוכרחים בגאולת העתיד ע"י מה שיצעקו להושיעם ממקריהם עתה הנה אין עליהם להאריך בתפלה כי זה כל ישעו וכל חפצו להושיעם מכל אשר יעיק להם וזהו באותה שעה אמר הקב"ה לכך הייתי מבקש לשמוע קולכם וזהו שאמר מיד אל משה מה תצעק אלי דבר אל בנ"י ויסעו ובמדרש עת לקצר ועת להאריך ע"ש:
וזה יהיה הרצון במאמר וירא ישראל את היד הגדולה אשר עשה ה' במצרים וייראו יעם את ה'. והוא כי בראותם גודל הפלגת העונש שהשיגו המצריים עבור חטאת ישראל אחזה גם אותם רעדה ופחד ממש כאשר יפתה אחד את חבירו לאיזה מעשה רעה לגנוב או לגזול וכדומה, וכאשר רצו לעשות בו שפטים התנצל ואמר דעו כי לא מלבי הוא אבל חבירי זה פיתני ואפת ויצא הדין שיקבל המפתה המשפט הנחרץ מב"ד אבל חייבו את המפותה ההוא לעמוד ולראות במשפטו למען יקבל מוסר בראותו המכות הראויות אליו לולא שחבירו היה בעוכריו. וזהו וירא ישראל את היד הגדולה, כלומר יותר מן הראוי להענישם על מעשה עצמם הנה מזה הבינו כי הוא אך בעבור החטיאם אותם וע"כ וייראו העם את ה' וכו':
וזהו מליצת החכם אם רעב שונאך האכילהו לחם ואם צמא השקהו מים כי גחלים אתה חותה על ראשו וה' ישלם לך (משלי כ"ה, כ"א) ודרז"ל ישלימנו לך. ביאר הדבר ההוא ממש כבריה קלה הנותנים על בשר האדם למוץ ולשאוב דם אשר סבת נפילתה בשתתמלא מדמו כן התמלאות חפץ השונא והפקת זממו הוא סבה גורמת ירידתו. וזהו עצת החכם אם רעב שונאך כו' ירצה כי לפעמים יהיה נגרע אל השונא ההוא איזה דבר מה שעל ידו לא יוכל לבצע מעשה רשעתו אשר עי"ז תתעכב מפלתו ע"כ על האדם להטות אליו האמצעים האלה, אם רעב - יאכילהו ואם צמא - ישקהו, וזהו כי גחלים אתה חותה על ראשו כלומר כי בזה תקרב קצו וזהו וה' ישלם לך ישלימנו לך:
וזהו המרומז במאמר המשורר הללו את ה' כל גוים כו' כי גבר עלינו חסדו (תהילים קי"ז א'-ב'), כלומר אין להם להודות לה' על חסדו שהשפיע בעולם בלתי כנוסח הזה כי גבר עלינו (על עב"י) חסדו ואגב יגיע מן הטובות גם להם, ולא שיודו לה' כי גמל עמהם כמאמרם (במדרש איכה) אין טובה באה לעולם אלא בשביל ישראל וכמ"ש לא עשה כן לכל גוי אבל עלינו אמר יאמר נא ישראל כי לעולם חסדו:
הן זה לא יהיה ניכר רק לעתיד שיתקיים מאמר בלע המות לנצח. וזהו אשירה לה' קודם המלאכים יכול להיות בחיי מחמת כי עתה אני חי. אזמרה לאלהי קודם המלאכים יכול להיות בעודי בעוד נשמתי בגופי לכן מוכרח אני למהר א"ע ואין קדימה זאת מסבת המעלה רק בהיפך אני מוקדם מסבת החסרון אשר בי, ומתי אדע כי יערב עליו שיחי יותר מן המלאכים זה יתברר רק כאשר יתמו חטאים מן הארץ ורשעים עוד אינם ויתבטל המות ועכ"ז ברכי נפשי את ה' אז יתברר כי שיחי ערב לו ית' יותר:
ובקצרה נוכל לבאר הכפל הזה עם מליצת הפייטן הגאוה והגדולה לחי עולמים והוא עם מה שכתבנו בחלק הא' (פרשת וישב) בבאור המלוך תמלוך עלינו אם משול כו', כי כן משפט החכמה העליונה אשר כל המתגאה נשפל וכמאמר המדרש (פרשת נח) למה נקרא שמו יקטן שהיה מקטין את עצמו לפיכך זכה לגדולה, והמשפט הזה יקיף כל הנבראים מלבד הבורא יתברך כי בעשותו גאות יתגדל ויתכבד בפי כלם כמאמר זמרו ה' כי גאות עשה כו'. וזהו שדייק במתק לשונו ואמר הגאוה והגדולה כלומר שתי אלה לא תמצאנה חוברות בלתי לחי עולמים כי אך אצלו יתברך תבוא הגדולה אחר הגאוה ולא אצל הזולת. וזהו אשירה לה' כי גאה גאה כלומר אשירה למי שמתגאה ונתגאה היינו מתרומם ומתכבד על ידי הגאוה.
וזהו כוונת דברי הנביא אהבתי אתכם אמר ה' ואמרתם במה אהבתנו כו' (מלאכי א') מלת ואמרתם תהיה צווי כמו ואמרתם זבת פסח ור"ל כי יש עליכם להתבונן במהוה האהבה ולא תעלו על דעתכם כי מסבת מעלתכם העודפת על כל ע"כ הקב"ה אוהב אתכם, לא כן הדבר כ"א הקב"ה שמח בכם במה שאין אתם חסרים מאשר ראוי להיות והעד - הלא אח עשו ליעקב כו' ואת עשו שנאתי כלומר אם קיום התורה הוא ענין מהמותרות על שלמות הראוי אין מהראוי לשנוא את הבלתי שומרה אם לא כי הוא נעדר ומחוסר השלמות הראוי:
ואולי זהו מה שנאמר וכוננתי את כסא ממלכתו עד עולם אני אהיה לו לאב והוא יהיה לי לבן אשר בהעותו והוכחתיו בשבט אנשים ובנגעי בני אדם וחסדי לא יסור ממנו כו' (שמואל ב' ז'), ולכאורה אין לזה טעם מדוע לא יסיר יתב' ממנו את חסדו כאשר סר מאת שאול ונתן המלוכה אל הטוב ממנו, ועם הכלל הנאמן שזכרנו יתכן מאד כי הקב"ה הבטיח כל זאת לדוד אביו ואמר לו והגיד לך ה' כי בית יעשה לך ה' כי יקים ממנו בית המלכות ויכונן כסא ממלכתו עד עולם והיינו בזכות דוד א"כ שוב אין להסיר המלוכה מבניו. ממש כהחייב מעות לסוחר והוא מלובש בבגדים שאולים אין הדין נותן שיקח זה המלבושים שעליו להיות לו משכון על חובו כי אינם שלו. וזהו טעם הענין שאמר אשר בהעותו והוכחתיו בשבט אנשים כו', היינו גם אם יחטא בעונשים אחרים אבל חסד המלוכה לא אסיר ממנו בהיותה כסא דוד. וזהו שסיים שם ונאמן ביתך וממלכתך עד עולם לפניך כסאך יהיה נכון עד עולם:
כבר האריכו למעניתם המפרשים ז"ל וביותר האלשיך הקדוש ז"ל כי עד בואם אל מדבר סיני לא נטהרו עוד מזוהמתם כמו אשר עד יעקב לא היה מי אשר היה מטתו שלמה כן עד היום הזה לא פסקה הזוהמא וישראל שעמדו על הר סיני פסקה זוהמתן. וראה כי הכתוב מבאר ואומר ויסעו מרפידים וכאמרם ז"ל שרפו ידיהם מן התורה, נסעו מזה ונתרחקו ממרתם הגרועה והפחותה. ויבואו מדבר סיני ומדבר סיני רמז למדת ענוה המחוייבת למתן תורה אם עושה עצמו כמדבר (נדרים נ"ה) והיא גם כן מדת סיני כאשר דרשו ז"ל על מאמר (תהלים ס"ח) למה תרצדון הרים גבנונים בעלי מומין אתם. ההר חמד אלהים זה היה לשבתו על כי ישב במקומו ולא בא והיא מדת ענוה. עוד תנאי אחר המחוייב להיות במקבלי תורה ומצות שיהיו כלם כאיש אחד חברים כמו אדם שלם הכולל אברים רבים אשר היד תעשה פעולתה בעבור הרכבת כלל הבנין. או העין רואה ופועל השמורה על כל האברים. כן כאשר יש בישראל אחדות יש בידם זכות כל התורה וכל המצות כי המצוה אשר ביד זה אין באפשר לקיים תהיה נעשית על ידי אחר כמו מי שאין לו בית אינו יכול לקיים מצות מזוזה ומצות מעקה וכדומה הרבה מצות וכאשר יש אחדות בישראל כל אחר עושה בשם כל ישראל
וזהו שאמר ויסעו מרפידים ויחנו במדבר סיני הכל בלשון רבים ויסעו ויחנו וסיים בלשון יחיד ויחן שם ישראל נגד ההר כי כאשר נגשו וקרבו אל נגד ההר עלו ונתעלו ונזדככו עד כי נתדבקו בנפשות מצומדות בדבקות נמרץ עד כי נעשו כלם כאיש אחד בלב אחד. ואחר ההתעלות הזה שנתעלו ישראל כמה נתעלה עוד משה רבן של ישראל, וזהו ומשה שכבר היה מעולה יותר מכלם נתעלה הוא עתה עד כי עלה אל האלהים אל שלמות היותר נשגב, כי המנהיג הוא תמיד לפי ערך הדור כאמרם ז"ל יפתח בדורו כשמואל בדורו, אשר על כן נאמר למשה אחר מעשה עגל לך רד כלום נתתי לך גדולה אלא בשביל ישראל וכאשר ישראל צדיקים המנהיג מתרומם ועולה עיין במדרש (שמות רבה פרק מ"ב) אם כן כאשר הדר כלו עלו ונתרוממו היה ראוי אל משה שיהיה מאד נעלה, ומשה עלה אל האלהים ויקרא אליו כו' כה תאמר אל בית יעקב ותגיד לבני ישראל, כי דרך המוכיח בשער לכוון דעתו אל המון עם לא לאותם אשר שקידתם בתורה, ובאמת הדבר בהיפך כי אצל ההמון אינו פועל מאומה כי אינם מבינים את דבריו והחכם ישמע ויוסיף לקח כן ההתנצלות של אתם ראיתם כו' גם שהוא ענין מצטרך רק לבית יעקב היינו ההמון אבל בית ישראל גם בלא התנצלות זה יקבלו דבריו באהבה, וזהו כה תאמר לבית יעקב אבל יודע אני כי ותגיד לבני ישראל אליהם יועיל הדבר ויפעול פעולתו. ובזה יתבאר מה שהתעוררו רבים מהקדמונים ז"ל על מה שכפה עליהם ההר כגיגית
והדברים נמשכים למה שאמרו ז"ל לא ניתנה תורה אלא למשה ולזרעו ועליו הכתוב אומר טוב עין הוא יבורך (משלי כ"ב, ט') (נדרים ל"ח) וא"כ כל העסק הזה שהיה עם המלאכים לא היה כ"א לתת התורה למשה שהוא שקול כנגד כל ישראל וע"כ כראות המלאכים גדולת משה שהוא מאחז פני כסא כבודו ית' לא היה עוד מענה בפיהם, ואולי שזה היה טעם משה שאמר מתיירא אני שלא ישרפוני בהבל פיהם ולא נחשב לו לעון כאשר נחשב לכלל ישראל מה שיראו לשמוע קול הקב"ה בעצמו אבל גם משה אמר כן בכוונה מכוונת כדי שישיב לו יתברך אחוז בכסא כבודי וגם הוא ית' כביכול רצה בזה להראות בפני המלאכים עד היכן כח האדם מגיע:
ויש לכוין עוד במה שדייק ואמר ואתם עדי ולא אמר ואתם עדים. כי הנה אותו שמעיד לחבירו על איזה דבר לא יתכן לייחדהו אל בעל החפץ לומר כי עד שלו הוא כי אין לו שום השתתפות עמו בעדות זה והיום יודע להעיד לזה ומחר לאיש אחר, לא כן העד המעיד בעצמותו כמו גל ומצבה וכדומה הנה העד ההוא מיוחד בעדותו אך אל בעליו ולא לאחר בשום פנים. הוא הדבר בישראל אשר כפי שדברנו בפנים הנה עדותם בכח עצמותם ובמציאותם ואם כן עדותם מכוונת ומיוחדת בלתי לה' לבדו וזהו ואתם עדי. והבן:
ואעידה לי עדים נאמנים על דברינו כי כנים הם כי באזהרת שמירת השבת בעשרת הדברים נאמר פה ובמשנה תורה לשון אחר ששת ימים תעבוד כו' מלבד כשהקדים אזהרת שבת למלאכת המשכן אמר (ויקהל) ששת ימים תעשה מלאכה, ולדברינו בפנים יתכן מאד כי הנה אמרנו אשר מאמר עבודה יפול על דבר הנעשה מבלי שתקדם להעושה ידיעת תכליתה ומחשבת פעולתה כמעשה העבדים העושים במלאכת אדוניהם שאינם עושים כי אם מחמת חק מצותו, אבל בעל מלאכה העושה מלאכתו בכונה מכוונת לפעולה ידועה ההיא תקרא מלאכה, ולכן מעשי המצות הם מכונים בתורה על שם עבודה כמו שכתוב ולעבדו בכל לבבכם וכדומה הרבה יען כי אין עלינו לעשות המצוה לשום כונה בלתי כאשר יעשה העבד כמאמר רז"ל עשה דברים לשם פועלם כו', וכמאמרם אדם ובהמה תושיע ה' אמר רב יהודה אמר רב אלו בני אדם שהן ערומים בדעת ומשימין עצמן כבהמה (חולין ה') פירוש שאינם יודעים מה הם עושים בלתי על דרך החק והגזירה, ועל כן אמר באזהרת השבת ששת ימים תעבוד כו' להורות את האדם אושר הבטחון שלא יהיו עסקיו אצלו כמעשים מכוונים לפעולת תכליתם היינו להתפרנס מהם אבל ישים עצמו כעבד במלאכת אדונו וכמבואר בפנים, ומעתה כל זה יתכן בכל המעשים שהאדם עושה בימי החול לפרנסתו שייך להזהירו שיהיו אצלו בבחינת עבודה, אמנם בהעושים במלאכת המשכן לא נוכל לומר כך כי שם היה מצוה ומעלה גדולה לחשוב מחשבות (כמו שהפליג הכתוב בחכמת העושים במלאכתו) ועל כן אמר בו ששת ימים תעשה מלאכה, ודו"ק:
ועל דעתי זהו שכוונו ז"ל במדרש זאת החיה כו' הדא הוא דכתיב אמרת ה' צרופה לא ניתנו המצות לישראל אלא לצרף בהן את הבריות (ויקרא רבה י"ג), אשר לכאורה לא קרב זה אל זה כי מה ענין מאמר אמרת ה' צרופה והדרש לא ניתנו המצות כו' אל מאמר זאת החיה ומה חדשו בזה. אמנם עם המונח בפנים יצדק מאד כי הם ז"ל באו לתת טעם על מה שכתבה התורה הקדושה פרשה ארוכה בדיני שקצים ורמשים ונבלות אשר האדם קץ בהם והאזהרה עליהם אך למותר. ועל זה בא מדרשם הדא הוא דכתיב אמרת ה' צרופה לא ניתנו המצות אלא לצרף בהן את הבריות, כלומר ואחרי כי המצות מכוונות עבור תועלתנו ותקוני נפשותינו על כן הרבה יתברך תורה ומצות למען זכות אותנו יותר ויותר:
וזהו שכוון המשורר ע"ה במאמר הנ"ל אשרי משכיל אל דל ביום רעה כו', רוצה לומר הוא משכיל ומתבונן בפגיעת ומקרי הדלים על מה ולמה הם באים (כענין הכתוב על מה עשה ה' ככה כו' מה חרי האף כו' (דברים כ"ט, כ"ב), וזהו אשרי משכיל אל דל כלומר משכיל בסבות המקרים שאירעו את הדל כי על ידי זה יעשה חשבון עם נפשו פן יש גם בו שורש פורה ומסבב מקרים כאלה וישוב אל אלהיו ויתודה את חטאתו, וזהו ה' ישמרהו ויחייהו כו' וכנ"ל בפנים:
ויתכן עוד כי יתרו שאל על היותו דן יחידי ודיני ממונות בשלשה רק להורות הוראה באיסור והיתר סגי בחד וההבדל כי בדבר הוראה יבוא רק אחד אותו שנזדמנה השאלה בביתו למען דעת האמת אם המאכל מותר או אסור, לא כן בדבר המשפט בין איש לרעהו אשר שנים יבואו אל הבית דין וכל אחד יבקש לעשות עולה לחבירו ואם יהיה רק דיין אחד יאמרו כי הדיין הוא אוהב את זה יותר מזה על כן מזכה אותו לכן תקנו דיני ממונות בשלשה, וזהו ששאל יתרו מדוע אתה יושב לבדך על זה השיב משה כי יבוא אלי העם לדרוש אלהים, היינו לדבר הוראה לא לדבר משפט ואני רק כמורה הוראה של איסור והיתר, והעד - כי יהיה להם דבר בא אלי רק אחד כדרך הבא לשאול שאלה.
ועל דעתי זהו הרמוז בכתוב הנ"ל ובערת הרע מקרבך וכל ישראל ישמעו וייראו, ירצה כי בהיות המעניש מוחזק לישר וטוב נקי מכל רע הנה אז הוא פועל במשפטו להעובר יראה ומוסר בכל העם, וזהו ובערת הרע מקרבך כלומר כאשר יבער השופט הרע מקרבו אז וכל ישראל ישמעו וייראו:
ישב עולם לפני אלוקים ומבואר בדרש... והנה לכוין הדרש במלת ישב אל הפשוט ולהחזיק הכלל המונח אין מקרא יוצא מפשוטו נאמר שהם ז"ל לא כוונו בזה בלתי לבאר קוצר לשון הכתוב. כי הנה ההבדל בין העניים והעשירים הוא ממש כמשפט המסיבים בסעודה גדולה אשר היושבים על השלחן מקבלים חלקיהם ומנותיהם מאת בעל הבית, והעניים אינם מסובים אבל עומדים על פתח מפתן הבית ועיניהם נשואות וצופות למה שיושיטו להם המסובים ואל מה שיותירו משבעם. כן העשירים דומים בענינם כמסובים ויושבים ראשונה בהשלחן אשר לפני ה' אשר חלק ה' ונחלתו יאכלון איש איש על פי סבות ידועות וחלקיהם ומנותיהם נתנו להם מיד ליד בכבוד והדר, והעניים מרחוק יעמדון אין להם חלק בין המסובים ולא נחלה בין הנוחלים ואינם נזונים כי אם מהנותר מפי העשירים. ולזאת שאל דוד המלך ע"ה ישב עולם לפני אלהים כלומר ישבו כלם סביב לשלחנך ויתפרנסו מידך בשוה, וזהו שביארו ז"ל אמר דוד רבון העולמים ישב עולמך בשוה העניים והעשירים, ועל זה השיבו יתברך חסד ואמת מן ינצרהו כלומר מאין יזכו העשירים אם לא על ידי העניים.
ועל דרך זה רמז המשורר ע"ה אשרי משכיל אל דל (ובדרש נדרים מ' אין דל אלא חולה) ביום רעה ימלטהו ה' (שם מ"א) כלומר כי כבר קבל חלקו במדת הדין במה שהיה משכיל לדל. וזהו ה' ישמרהו כו' ה' יסעדנו על ערש דוי כל משכבו הפכת בחליו (שם) כלומר במה שהוא סובל ומכלכל מחלת העני ומבקר אותו הרי כאלו הוא היה החולה. וזהו מה שכתוב (שם ל"ה) ואני בחלותם לבושי שק כו' כלומר ועל ידי זה תנצל נפשי כי כבר שבעה לה במדת הדין של אלו:
ובמקהלות המלצנו ענין זה בדרך אחר להתיר הספק הגדול אשר במאמר זה. והוא איך עלה על לב יהושע אשר המלאך יהיה לצד מתקוממינו עד ששאל אותו הלנו אתה אם לצרינו וכי לא ידע כי מלאך אלהים הוא מלאך מושיע ישראל אם לא כי היה ליהושע פני הוראות וידים מוכיחות עד כי היה לו מקום להסתפק גם לצד זה פן הוא לצרינו. עוד ראוי להעיר על תשובת המלאך ליהושע לא כי שר צבא ה' אני עתה באתי הנה מאמר עתה באתי אין לו מובן כלל (ודרש חז"ל ידוע על של עתה באתי), אמנם דע כי הנה השומר אשר יעמוד לפני החצר וחרבו בידו יהיה לב' פנים פעם יהיה לכבוד הנשמר כי בחצר זה עומד שר צבא גדול והמשפט כי לפניו יעמוד שומר אם בחרב או בחנית לשמור על אנשי השוק שלא יכנסו אצלו ולא לרמוס בחצרו ופעם יעמוד השומר הזה לבעליו לרעתו היינו כי בבית הזה יושב אחד אסור ותפוס ולפניו יהיה שומר לבלתי ימצא מקום לברוח. והנה אם תרצה לבחון ולהכיר בהשומר הזה תכונת שמירתו הטובה היא אם רעה בעיני אדוניה תוכל להכיר זאת בפני השומר היינו לראות בו לאיזה צד הוא עומד בפניו כי אם תראה אותו עומד ופניו לצד החוץ בהכרח הוא עומד לכבודו לשמור אותו שלא יבוא אצלו איש זר מבלי ידיעתו ואם תראהו עומד ופניו לצד הבית יבחן כי הוא לרעת הנשמר שעל כן יעמוד תמיד ופניו נגדו. אמנם הנה לפעמים אפשר כי תראה את השומר ההוא עומד ופניו לצד פנים לצד הבית ועם כל זאת יעמוד שם לכבוד הנשמר העילה בזה כי אתה ראית אותו בזו הרגע שבא ממקום תחנותו אל המקום הזה לעמוד על המשמר אשר אז בהכרח בבואו מן החוץ כל עומת שבא יהיה פניו לצד בית הנשמר ויעמוד כך מעט להודיע ולהגיד את בואו ואחר כך יסיב את פניו לצד החוץ. וזהו ממש שאלת יהושע ע"ה כי הכתוב אומר וישא יהושע את עיניו וירא והנה איש עומד לנגדו וחרבו שלופה בידו והיה קשה לו אם שר צבא ה' אתה צריך אתה להיות מלאך מושיע מיד צרינו הלוחמים נגדינו ואם כן מדוע זה תעמוד בחרב לנגדי היה לך לעמוד ופניך נגד הצרים וזהו והנה שר צבא ה' עומד לנגדו וחרבו שלופה בידו ולכן שאל אותו הלנו אתה ואם כן מדוע תעמוד בחרב נגדי אם לצרינו זה לא נאות למלאך של רחמים. על זה השיב לו ואמר לא כי שר צבא ה' אני ואל יפלא בעיניך כי תראה אותי עומד לנגדך עתה באתי כלומר להתוודע אליך שבהכרח באתי ופני נגדך והבן.
ומטעם זה מקדימים אשרי יושבי ביתך כו' קודם תהלה לדוד כי הקרואים יודו לבעל הבית לא החוטפים וההיכר מי הם הקרואים כי הם יושבים סמוכים על השלחן בכבוד. והנה תהלה לדוד מלא הלולים רבים להורות כי אנחנו עיקר הבריאה ואמר הסימן על זה אשרי יושבי ביתך כי הושיב לכל שבט על נחלתו כדרך הקרואים. על כן עוד יהללוך סלה אשרי העם שככה לו כו' שה' אלהיו והם עיקר הבריאה והמזומנים ועל כן תהלה לדוד, וזהו מגיד דבריו ליעקב שהם קבלו התורה וכל הבריאה היתה בשבילם לכן חקיו ומשפטיו לישראל צוה אותם ההנהגה איך להתנהג בעולם הזה. לא עשה כן לכל גוי שלא היתה הבריאה בשבילם לכן משפטים בל ידעום ולכן הללויה. רק המזומנים והקרואים צריכין להודות לו יתברך וזהו הללו את ה' כל גוים שבחוהו כל האומים כי גבר עלינו חסדו רוצה לומר כי החוטפים יתנו הוראה אל הקרואים אשר בעבורם נעשית הסעודה ועל ידי זה יש להם גם כן וזהו הללו כו' כי גבר עלינו עם בני ישראל חסדו ועל ידי כן ואמת ה' לעולם כלו:
עוד נוכל לומר בכוונת זה המאמר כי כבר נתבאר אשר כל ענין המשכן ויקרו וחשיבותו לא להיות המשכן עשוי מזהב וכסף כי מה זה לפניו יתברך אבל כל חשיבותו לצד יקר המתנדבים כי אהבתם ונדבת לבם וקדושתם וטהרתם זה היה בעצם עיקר מקום השראת השכינה כמאמר היכל ה' המה (ירמיה ז'). ומה שצוה יתברך לבנות המשכן בפועל מעשה בני אדם מדברים גשמיים נוכל לומר כי חכמינו ז"ל רמזו נועם הדברים באמרם (פרשתנו י"ב שמות רבה ל"ג) כל מה שהקב"ה ברא למעלה ברא למטה למעלה שרפים עומדים למטה עצי שטים עומדים. באור זה כי ראה יתברך את הדור הנבחר הזה דור דעה דור ישרים יבורך אשר פנים בפנים דבר ה' עמהם ולב כל העם היה תוכו רצוף אהבה אל אביהם שבשמים היה מחסדו יתברך לצבור לאסוף הכחות הנכבדות האלה אשר בנפשותם לבנות ולנטוע מהן בנין עדי עד לכונן בפניהם עמידה וקיום מתמיד היינו לקחת מהם נדבות לבנין המשכן, ויען כי בקחתם ובהניפם תרומה לה' הרימו בזה נדבת לבם ואהבתם ויושר לבבם כי כאשר נתן איש כסף וזהב וכדומה היה נותן עם החפץ הזה אהבתו אשר בלבו אשר אהבת ה' יותר גדולה אצלו ועודפת על אהבת החפץ כי לולא כן לא היה נותן את החפץ. וכאשר באו הכחות הפנימיות האלה אל הפועל היינו אל מעשה המשכן היה זה לישראל אור עולם זכות מתמיד וקבוע כי הכחות הפנימיות בעודם בנפשות רק בכח כאשר יחנו כן יסעו ומה גם מה יהיה אל הדור אשר אחריהם. זה שהעירו אותנו חז"ל כי רצונו יתברך היתה לכונן מלמטה כענין מה שלמעלה, כי למעלה יש שרפים עומדים היינו עומדים בתכונה מתמדת וקיימת כמאמר מהלכים בין העומדים האלה (זכריה ג') כן עשה יתברך למטה קרשים עומדים וכמאמרם ז"ל (יומא ע"ב) עצי שטים עומדים שעומדים לעולם כי הכח ייקר אשר הערה נפש המתנדב היה נשאר עומד קבוע לדור דורים. וזהו ויקחו לי תרומה שיהיה תרומתם נשאר אצלי וביאר ואמר מאת כל איש אשר ידבנו לבו תקחו את תרומתי רק נדבת הלב של המתנדב היא היא תרומתי וזאת התרומה תהיה כאשר תקחו מאתם בפועל זהב וכסף כו' ואז ועשו לי מקדש ושכנתי בתוכם זהו שסמכו ז"ל ויקחו לי תרומה הדא הוא דכתיב, פירוש פי' כדבר הזה ממש תמצא בכתוב אחר והדא הוא דכתיב במאמר כי לקח טוב נתתי לכם תורתי אל תעזובו אל תעזבו את המקח שנתתי לכם רוצה לומר כי רצונו של הקב"ה שנהיה נשארים עומדים על מעמד הטוב והנאות וזהו אל תעזבו את המקח שנתתי לכם.
וזהו הנרמז במאמר הנביא והחיות רצוא ושוב כו' (יחזקאל א') גם במאמר החכם אל מקום שהנחלים הולכים שם הם שבים ללכת (קהלת א'), הנה תארו הליכתם במשלחתם על שם שיבה וחזרה כאלו הם חוזרים אז אל שרשם אשר על כן יעופפו במרוצה זהו והחיות רצוא ושוב:
ואולי שזהו מאמר משה עליו השלום אל יהושע המקנא אתה לי ומי יתן כל עם ה' נביאים כו' (במדבר י"א, כ"ט) אשר המפרשים ז"ל דחקו עצמן לפרש המקנא אתה לי בשבילי, ולפי המאמר שהצענו נוכל לפרש מלת לי כמשמעה, כי בהיות ישראל עולים ראשיהם עולים עמהם ואם כן אם יהיו כל עם ה' נביאים ודאי כי הוא יתברך יוסיף למשה במעלה הנבואה נמצא כי קנאתו היא גם כן למשה בעצמו וזהו המקנא אתה לי כו':
וכי תשאלך נפשך כי אם כן איפוא גם השרידים בעם והחסידים השלימים אשר את אלהיהם הם עובדים מחמת ערבות ומתיקות ולא מפאת ההכרח לבלתי סור ממצות ה' יתברך כי אם מאוות נפשם ומחפץ לבבם הטהור מצד גודל התענוג והמתיקות שבהם כענין שזכר הכתוב באצילי בני ישראל ויחזו את האלהים ויאכלו וישתו, אם כן במה ראויים הם לקבלת השכר. אבל דע לך שזהו מצד הנסיון היינו שמכריחין עצמן לעשות כל מעשיהם לא מצד ערבות המצות כי אם מצד עבודה והכרח אף שהמצות מוטעמים אליהם בטעם טוב וערב. וכענין שהתפאר על עצמו משיח ה' הנחמדים מזהב ומפז רב ומתוקים מדבש ונופת צופים (תהילים י"ט, י"א) רוצה לומר שנפשו מטוהרה כל כך עד שבא אל ההרגשה האמתית וכבר החליט שאיננו טועם מתיקות בעולם כמתיקות התורה, ואחר כל זאת גם עבדך נזהר בהם בשמרם עקב רב. כלומר גם כי ערבו ונעמו עלי כל כך עם כל זאת אנכי זהיר בעצמי שלא לעשותם לתוחלת רב טוב הצפון הכרוך בעקבם והבא לרגליהם, וזהו בשמרם (וכענין שאמרו השמר פן כו') עקב רב רוצה לומר לא עשיתים בעבור הכוונה הזאת כי היה בדרכיו משכיל לעשות כל המצוה מפאת היראה את שמו ואת גדלו יתברך כי אלוהים קדושים הוא.
והמופת על זה שלא זכה ישמעאל על ידי אביו אברהם ויצחק לא זיכה את עשו כי אין אצל הקב"ה כי אם מי שבוחר בטוב ומואס ברע וזה מוסכם מכמה מקומות בנביאים ע"ה ובמדרשי חכמינו ז"ל:
ובגמרא (שבת י') אמר רבא בר מחסיא אמר רב חמא בר גוריא אמר רב הנותן מתנה לחבירו צריך להודיעו שנאמר לדעת כו' רב חסדא הוה נקט בידיה תרתי מתנתא דתורא אמר כל מאן דאתי ואמר לי שמעתא חדתא משמיה דרב יהיבנא להו נהליה אמר ליה רבא בר מחסיא הכי אמר רב הנותן מתנה לחבירו צריך להודיעו שנאמר לדעת כי אני ה' מקדשכם יהבא נהליה אמר חביבין עליך שמעתתא דרב כולי האי אמר ליה אין אמר ליה היינו דאמר רב מילתא אלבישייהו יקירא. והפליאה נשגבה וכי לא היה לו שמעתתא אחרת משמיה דרב רק זאת ואם כי ירא להגיד הלכה אחרת פן לא תהיה חדשה אצלו מאין החליט על הלכה זאת שתהיה אצלו חדשה. ב' לבתר דיהיב ליה שאלו חביבין עליך שמעתתא דרב מדוע לא שאל לו תחילה. והקרוב לומר כי רבא היה שונא מתנות כר' זירא (חולין מ"ה) ועם כל זה רצה לומר לן שמעתתא דרב ואמר לו זאת שעל כרחך ישנה היא אצל רב חסדא כי היה קשה לו הלא רב חסדא תלמידו של רב הוא ודאי יודע הרבה שמועות משמו או מרב הונא דהוא אמרי דבי רב ומדוע ישתוקק כל כך לשמעתתא דרב כי בני אדם ישתוקקו רק לדבר חדש לא אל מה שכבר הורגל בו ומילתא אלבישייהו יקירא לא אסיק אדעתיה, לכן חשב רבא כי רב חסדא רוצה לתת מתנה בעלמא רק שלא לבייש את המקבל תלה הדבר בשמעתתא חדתא למען יחשוב המקבל כי יתן לו זאת בשכרו. לזה קפץ רבא ואמר הכי אמר רב הנותן מתנה לחבירו צריך להודיעו ועם כל זה יהבה נהליה הוכיח רבא מזה כי בעל כרחך שמעתתא חדתא היא אצלו כי לולא כן היה לו לרב חסדא לומר לרבא כי נותן מתנה בעלמא. לכן יפה שאלו עתה חביבין עליך שמעתתא דרב רוצה לומר הלא אתה רגיל בהם ובעודו כמתפלא עליו נזכר ואמר היינו דאמר רב מלתא אלבישייהו יקירא.
ובגמרא (שבת ע') דברים הדברים אלה הדברים אלו שלשים ותשע מלאכות שאמר הקב"ה למשה וכו' וההרגש מבואר איכה העמיסו ז"ל הדרש הזה במאמר אלה הדברים אשר צוה ה' לעשות אותם אשר כפי הדרש צוה אותו שלא לעשות. עוד מהצורך לתת טעם על שנותו יתברך את טעמו ואמר פה ששת ימים תעשה מלאכה ובעשרת הדברים אמר ועשית מלאכתך. אמנם הנה כבר שמענו ונדעם אשר כל יעודי הנביאים על העתיד מהפלגת התיקונים שיהיה בעולם ומה שהפליגו חכמינו ז"ל בגמ' (שבת ל') עתידה אשה שתלד בכל יום וכו' עתידה ארץ ישראל שתוציא גלוסקאות וכלי מילת וכדומה הרבה עינים מפליאים, את כל אלה ידו יתברך עשתה מראש ביום ברא אלהים ארץ ושמים וכבר היו כל ענינים האלה אצל אבינו הראשון קודם החטא וכמאמר שלמה המלך ע"ה (קהלת א') מה שהיה הוא שיהיה וכו' רוצה לומר כי לעתיד לא יחדש הקב"ה דבר רק מה שהיה כבר הוא שיהיה לעתיד ומה שנעשה הוא שיעשה וזהו אין כל חדש תחת השמש רוצה לומר שלא יחדש יתברך דבר שיהיה מחודש מכל וכל (עי' בקול יעקב קהלת שם). ומעתה הנה בעת הבריאה אשר האדמה נבראת להוציא גלוסקאות וכלי מילת לכל צרכי האדם אם כן היו כל הל"ט מלאכות חסרות בבריאה שאין צורך לא לחרוש ולא לזרוע ולא לארוג וכן כלם רק אחר החטא גרם האדם אל עצמו כל המלאכות האלה שנתקלל בזעת אפיך תאכל לחם ונתקלל להיות עליו ל"ט מלאכות והכל מסבת החטא ואם כן היה כח הקדושה נעדר בהם כי רק מסבת החטא באו. ולכן בעת צוה אותנו על מצות שבת בעשרת הדברים אמר ששת ימים תעבוד ועשית כל מלאכתך בכ"ף הכינוי אל האדם לרמוז אליו כי המלאכות המה שלך ובאו מסבתך. אמנם אחר כי צוה יתברך על המשכן אשר בו היו כל הל"ט מלאכות הנה על ידי זה השיגו המלאכות כח נעלה ונשא כי נתקדשו בעשיית כלי הקודש עד כי מאז נאמר עליהם (בבא קמא ב') הך דהוה במשכן חשיבא וכו'. וזהו אלה הדברים אשר צוה ה' לעשות אותם כלומר אחר כי צוה יתברך על אותן הל"ט מלאכות לעשות אותם במשכן קנו על ידי זה חשיבות ונתעלו להיות נקראים אבות מלאכות ומאז לא יהיו עוד מתוארים בכ"ף הכינוי אל האדם כנ"ל אבל אמר ששת ימים תעשה מלאכה כי כבר נקנה בהם כח מעשה שמים (והשלמת ענין זה תמצא בקול יעקב סוף שיר השירים), והבן.
הנמשל כי המשכן טוב לנו בב' זמנים. א' כאשר נהיה שלמים ותמימים טוב המשכן לעבוד בו עבודת מלכנו בקדש. הב' כאשר ישראל חוטאים שופך חמתו על העצים כו' וישאר לנו שריד, ואנחנו לא נדע מחשבת הקב"ה רק בראותנו הקדוש ב"ה שוקל וסופר משקלו מהותו ואיכותו ודאי הוא מדאגה פן יחרב ויכפר בעדם וכל מה שירבה משקלו וערכו יגדל כפרתן:
הגה"ה באור זה, על דרך משל לנדיב גדול שהיה בעיר וקנה כלים רבים מכל כלי מלאכה להשאילם לכל מיני בעל מלאכות. ויהי בא אחד להשאיל ממנו כלי, אמר לו לך בני ועלה על העליה כי שם הנחתי כלי זו, ויעל ויבקש ויחפש ולא מצא, בא לפניו ויאמר כבר עמלתי ויגעתי בחפש מחופש ולא מצאתי, ויאמר לו א"כ לך אל המרתף, לך נא אל בית העצים וילך ויחפש כל היום ולא מצא, והיה עיף ויגע עד מאד, ויאמר אליו הנדיב הנה הכלי עומד על השלחן, ויתפלא מאד על הנדיב מדוע לא נתן לו תיכף, ויאמר לו הנדיב דע לך כי באמת רצוני להטיב אל כל הצריך, אכן איפוא אדע אם אתה צריך, אכן עתה אחרי ראותי רוב עמלך ויגיעתך שיערתי בנפשי כי מבין אתה יוקר הכלי ורב צרכך אליה, ע"כ נתתיה לך. וזהו: יגעתי ומצאתי תאמין. כי הלומד שלא לשמה הוא לא יחפוץ ביגיעה כי אינו דורש כ"א טובת עצמו ולמה יעמול בזעת אף, אבל האיש המייגע את עצמו על דברי תורה הוא לו אות אמת על בחרו בתורה בכל לב כי נותן נפשו עליה ומבין יקר הודה ותפארתה, אז מן השמים ירחמוהו להשפיע לו שפע התורה והחכמה ובנקל ימצאוה, וזהו: יגעתי ומצאתי תאמין, כי ע"י היגיעה שקדמה ימציא לו יתברך למצוא מציאות מבוקשו (ועי' בק"י שה"ש על מאמר מים רבים לא יוכלו לכבות):
נגלה לכל אחד כפי כחו ודע כי הדרש הזה מוכרח ממלת בכח שהיא נקודה פתח תחת הבי"ת מה שהיה צריך לנקד שו"א אם לא להורות על כח הידוע לכל, ולכן יפה אמרו שנגלה לכל אחד ואחד לפי כחו:
וכמאמר וידעתי גם אני שמקרה אחד יקרה את כלם ואמרתי אני בלבי כו' ולמה חכמתי אני כו' הוא מאמר המוסגר ויש מזה רבים במקרא עי' בספר לשון למודים להרב רמ"ח לוצאטו ז"ל למוד וא"ו עגול י"ח וז"ל ונקראהו הפסקה גדרו אשר נפסיק מאמרנו בדבור אשר יתכן המאמר בלעדו ע"ש, ועיין נתיבות עולם בבאורו על הל"א מל"ב מדות דריה"ג:
להבדיל בין הטוב האמתי למדומה דע כי ההבדל בין משאלות צרכי הגוף ובין משאלות צרכי הנפש כי במשאלות חמריות בהכרח יוקדם בלב השואל החפץ והתשוקה אל הדבר שהוא שואל כמו אם ישאל עני פרוטה ודאי הוא רעב ללחם ויחפוץ לחיות נפשו ואם לא יחפוץ מי יביאנו לשאול אותו. לא כן משאלות הנפש כאשר ירגיש שאינו חפץ בתורה אכן האמת יורה דרכו כי ראוי ומחויב לחפוץ בתורה רק לבבו ריק מזה מצד עכירת נפשו האומרת לרע טוב ולטוב רע, אליו ראוי לבקש ולחנן פני ה' יתברך שיתן לו לב טהור ורוח נדיבה שיהיה לו חשק שיחפוץ ויחמוד לתורה ומצות, ושאלה כזאת אין לה דמיון. וזהו אחת שאלתי מאת ה' אותה אבקש ר"ל יהי רצון שאבקש ואחפוץ בזה שיהיה שבתי בבית ה' כל ימי חיי כו':
ברכת ה' זה השבת ולא יוסיף עצב זה האבל ובקצרה על דרך הפשט נוכל לומר בכוונת מאמר נפלא זה כי המדרש רמז על מה דקיי"ל בשבת אין אבלות נוהג ועכ"ז עולה לו מן המנין (מועד קטן י"ט, א') כי לולא כן היה צריך להוסיף עוד יום א' להשלים ז' ימי אבלות כי בשבת לא נהג אבלות, זה שרמזו ז"ל במאמר ברכת ה' היא תעשיר יום השביעי אשר ברכו ה' וקדשו הוא רק להעשיר להטיב עם האדם, אבל לא יוסיף עצב עמה שלא יוסיף עצב להתאבל עוד יום אחד בעבור שלא התאבל בשבת, כי סגולת השבת רק להטיב לא להפסיד:
כי בו שבת מכל מלאכתו אשר ברא אלוקים לעשות ובקצרה נוכל לומר בבאור מאמר אשר ברא אלהים לעשות על דרך שאמרו (ב"ר י"א) כל מה שנברא בששת ימי בראשית צריכים עשיה, החרדל צריך למתוק, החיטים צריכין להטחן, אפילו אדם צריך חיזוק ע"ש. הנה מבואר כי מעשה בראשית היה לא על דרך בשר ודם העושה כלי תשמישיו, כ"א על דרך העושה כלי מלאכה (הנקרא בפי הבריות ווארשטאט) כך ברא הקב"ה ששה ימים והם נקראים ימי מעשה, כלומר כי נתן בהם פעולות מיוחדות אל כל יום ויום כאמרם ז"ל (שבת קכ"ט) האי מאן דבחד בשבתא יהי גבר דלא חדא ביה, מאי טעמא דאברי ביה אור וחשך, וכן כל יום ויום מיוחד בסגולתו והם פועלים תמיד. וזהו כי בו שבת מכל מלאכתו אשר ברא אלהים לעשות כי עד לעולם כל אחד יעשה את שלו כי לולא כן לא היה ראוי לשמוח ולקדש כי אם שבת הראשונה כי בו שבת יתברך וכלה מלאכתו כמשפט בני אדם כאשר יגמרו מלאכתם יעשו שמחה ומשתה אבל רק יום זה לבד, ולמה קבע הקדוש ב"ה מצות שבת לעד לעולם, וזה אמר מכל מלאכתו אשר ברא אלהים לעשות ואם כן גם שבת יפעול פעולתו וסגולתי לעד לעולם לכן קדשו לעולם.
הוא מה שאמרו רז"ל (ר"ה י"ז א') מעביר ראשון ראשון וכך היא המדה, כי ראשית חטאי האדם היא המדה רעה אשר בנפש ואם אמנם אשמים אנחנו על רוע המדה אשר בנפש כי בידינו להחליפה לטוב, עכ"ז גבר חסדו יתברך להמליץ עלינו כמאמרם ז"ל (ברכות ל"ב) ג' מקראות כו' עד ואשר הרעותי. וזה מעביר ראשון ראשון על כל חבילה עבירות, לאמר וכך היא המדה שכך מדתו כמאמר ואשר הרעותי, ובזה יפלו כל התולדות והמעשים הנעשים ונמשכים מכח מדה רעה זאת:
החכמה יש לה בית וזהו כי ה' יתן חכמה מפיו דעת ותבונה. ר"ל לא כי השי"ת נתן לך חכמה שתעסוק עמה במה שתבחר אתה, לא כן כ"א כמאמר והיה הדברים האלה כו' על לבבך ישתמש את החכמה רק אל התורה האלהית. וזהו - כי ה' יתן חכמה, אבל רק מפיו דעת ותבונה, פעולת החכמה לא תהיה רק אל הדעת והתבונה אשר מפיו יתברך לא זולת:
וזהו מאמר כי עדת חנף עוד אפשר על דרך אחר קצת כי ידענו אשר הדבר המוסכם ע"פ עצות וחקירות מאנשים רבים הוא יותר מקובל ונאמן מהדבר המוסכם מאדם פרטי, אבל זה אינו בלתי אם הנאספים החוקרים על הדבר אין כוונתם אל הזולת רק להעמיק בתכלית ואמתת הענין הטוב הוא או לא. לא כן אם בהסכמתם על הדבר כוונו כל אחד לפי ענינו הטמון בחבו להפיק תועלת עצמי או לזולת מהכוונות, הלא אז אין לשפוט על הדבר המוסכם מפיהם יותר מעל המוסכם מאיש פרטי, וזהו כי עדת חנף גלמוד כי כל אחד הוא מובדל ומרוחק בטעם הסכמתו מהסכמת אנשים זולתם. ומה יקרו לי בזה דבריהם ז"ל שני ת"ח ומחדדין זה לזה בהלכה הקב"ה מצליח להם שנאמר והדרך צלח כו' יכול אפילו שלא לשמה ת"ל על דבר אמת וענוה צדק (שבת ס"ג, א'). ר"ל כי כאשר עסקם בתורה יהי' לשמה אז כאשר ינצחו וכאשר ילחמו בשער זע"ז הלא אין כוונתם רק לברר האמת הקב"ה מצליח להם להוציא ההלכה לאמתה של תורה, לא כן אם עוסקים שלא לשמה אז כל אחד מושך לעצמו רק להצדיק את דברי פלפולו ואינו מטריח נפשו לרדת אל עומק דברי חבריו אולי צדקו יותר, רק בגאוה ובוז יצדד כל אחד רק להצדיק את עצמו א"כ איככה התברר הלכה אצליהם, וזהו יכול אפילו שלא לשמה ת"ל על דבר אמת וענוה צדק, כי לולא כן שלהם חברת חכמים כ"א חברת מנצחים, והבן:
והוא כוונתם ז"ל במדרש תנחומא (פ' תשא) וישבו לאכל לחם אמרו נאכל ונשתה ואח"כ נעלהו ונהרגהו, אכלו ושתו באו לברך אמר להם יהודה אנו מבקשים להרוג נפש ונברך לאלהינו אין אנו מברכין אלא מנאצין, עד כאן. כי אחרי אשר כל עילת מציאות מצות הזימון אצלינו הוא אך על ידי מה שבאסיפתנו יחדיו בלבות מצומדות ואחד באחד יגשו באהבה וחסד בעצה אחת ומחשבה אחת אשר אסיפתנו וקרבתנו נאה לנו ונאה לעולם, כמו אז נתוסף אצלינו קדושה יתירה וג' מאתנו ראויים לזימון ועשרה לנברך אלהינו וכן מאה ואלף. לא כן עדת החנף אסיפתם היא בבחינת אישים פרטים ולא תבוא בהם שום מעלה עודפת. אבל עוד נופל עליהם מאמר פיזור הרשעים הנאה להם כו' ואיך שייך אצלם חובת זימון. והוא שאמר יהודה אל אחיו אם נעשה כדבר הזה לאחינו בשרינו הלא טבענו בדתי הרשעים ונמוסם, ומעתה איך נברך ברכת הזימון וזהו אנו מבקשים להרוג נפש ונברך אלהינו:
ובזה אני מבין מאמר המגיד וירא את ענינו זו פרישות דרך ארץ כמה שנאמר וירא אלהים את בני ישראל וידע אלהים. ובהשקפה ראשונה לא ידענו איככה נרמז במאמר זה פרישות דרך ארץ, אבל לדברינו הדברים מבוארים מאד, כי המכבד את השר בדבר שהוא משתמש בו תדיר יהיה זכרונו בלב השר זכרון תמיד, ולהיפך מי שמזיק ושובר לו כלי שהוא משתמש בה כפי שמושה כן זכרונה לפניו בכל עת בוא דבר שמושה יפקוד אותה ואת אשר הפסיד אותה. כן פרעה הרשע למשל אם היה מבטל את ישראל מאיזה מעלה אשר במעלות העבודה לפני ה' כמו אם היה מבטל אותם מתפלה היה זכרון קלקלתו בא למעלה בעת הקבוע אל הרנה ואל התפלה היה הקב"ה זוכר פעולתו הרעה, וכן בכל המעלות אם היה מבטלן היה נזכר קלקולו בעת בוא זמן שמושה. אבל במה שביטל מהם פו"ר כאמרם ז"ל ד' גזרות גזר פרעה עליהם כו' ולא יהיו ישנין בבתיהם למעטן מפו"ר (ש"ר א'), א"כ כל זמן שהיה הקב"ה רואה את אחד מישראל שנולד ע"פ נסים גדולים כמבואר במדרש על מאמר אם תשכבון בין שפתים כו' עד תחת התפוח עוררתיך כו' (שם), היה הקב"ה זוכר רוע מפעליו של הרשע הזה אשר לולא הנס הגדול והחסד הנפלא שנעשה עמו לא היה ישראל זה בעולם, וזה דבר שאין לו הפסק. וזהו - וירא את ענינו זו פרישות דרך ארץ כמה שנאמר וירא אלהים את בני ישראל וידע אלהים, כי בראותו אותם ובהביטו בהם ובפרטיהם ידע ויזכור כל הנסים הנעשה להם אל מציאותם בעולם, אשר בזולת הנסים היה פרעה מונע אותם מן המציאות:
וזה היה כללות מעשה המשכן וחז"ל אמרו (בילקוט פקודי) אמר להם יהי רצון שתשרה שכינה במעשה ידיכם ויהי נועם ה' אלהינו עלינו ומעשה ידינו כוננה עלינו ומעשה ידינו כוננהו. הנה בקש שיהי' נועם ד' היינו השפעה הטובה אשר עיני כל כללות הבריאה צופות אליה יהי' הנועם הזה עלינו ומסור בידנו, אבל התפלל תחלה ומעשה ידינו כוננה עלינו שלא נרע לעצמנו כי האדם עם כל יקר תפארת גדולתו הוא עלול יותר להפסיד מכל שארי הנבראים. וכמו שתמצא ברז"ל (אבות דר"נ ט"ז) אבל בוא וראה בגדי או בטלה כיון שהוא רואה את הבאר הוא נרתע לאחוריו, לכן התפלל תחלה - ומעשה ידינו כוננה עלינו שלא נרע לעצמנו, ואז - ומעשה ידינו כוננהו את הנועם הכללי הנזכר, ועיין בפתיחת הספר:
אוהבי ה' שנאו רע והזהיר אותם ואמר אוהבי ה' שנאו רע, לאמר לא תעצבו מדאגה כי כאשר תרחקו עצמכם מן הרע רגזו הרשעים עליכם ויעשן בכם בחרון אפם. ע"ז הזהיר כי ח"ו אין לכם לדאוג ע"ז, אבל אתם אוהבי ה' שנאו רע כי הוא שומר נפשות חסידיו ומיד רשעים יצילם.
בנטיה קלה... לא כן להשיג קנין התורה והחכמה מהצורך אל יגיעה רבה והשתדלות גדולה כמאמר (חגיגה ט"ו) לא יערכנה זהב וזכוכית אלו דברי תורה שקשים לקנותם כזהב כו':
לא אדע נפש איזה יכשר כמו שכתב בעל העקרים (בארבעה ועשרים מרביעי) על מאמר לה' הישועה. כלומר לו יתברך לבדו בחירת דרכי הישועה כפי ידיעתו באמתת הדרכים המועילים אל האדם. לכן על עמך (החיוב) ברכתך סלה שיודו שמך לעולם בין ישיגו חפצם בין לא ישיגו כי האדם אינו יודע את הטוב לו:
אך איש אל יריב והזכיר מלת איש פעמים אך איש אל יריב, ואל יוכח איש, לאמר כי התוכחה כבר פסקה מהם שאין עוד ביניהם מוכיח בשער להזכיר את אחד את חטאו ושגיונו אשר אולי היה זה סבה להעיר אותו אל התשובה שיתקן מעשיו ודרכיו המקולקלים אבל הם מנעו עצמם מזה. אולם עכ"ז עוד השאירו מקום אל התוכחה והוא כאשר יבואו לידי מחלוקת אז בעת הריב יאמר כל אחד לחבירו ויעריך לפניו חשבון מכל מה שיודע בו, אבל רק אך איש אל יריב כלומר אם רק ישמור את עצמו ממחלוקת אז ואל יוכח איש, והבן:
וכבר מילתי אמורה בספר המדות... ועי' בספר הנזכר כתבתי שם בשיורי המדות בשם ידידי הה"ג מו"ה נחום מהורדנא נ"י שזהו באור מאמר (תענית ל"א) וכל אחד מראה עליו באצבעו כמורה באצבע על הטוב הנגלה כי עין בעין יראו כי הטוב רק טוב וחסד:
ומזה יעלה בידנו טעם נכבד על מה שהחמירה התורה כ"כ בעון המסית עד שאמרו ז"ל אין טוענין למסית (סנהדרין כ"ט), כי אותו אשר לא העלה ואשר לא הביא את אשר בזדון לבו על דל שפתיו עוד לו תקוה, אבל אותו שכבר הביאו זדון לבו עד אשר ינאם נאם וידבר בפשעיו ויסית גם את אחרים עליו נאמר נאם פשע, כאשר יהיה אל הרשע תדע כי אין פחד אלהים לנגד עיניו.
ולא אמנע טוב מהציג פה מה ששמעתי בשם רבינו הקדוש הגאון רבינו אליהו מווילנא זי"ע כי הכתוב התחיל לומר אלה מועדי ה' שההוראה כי רצונו לכתוב המועדות ומה זה שכתב פה ששת ימים תעשה מלאכה מה ענין שבת לפה. ואמר הגאון ז"ל כי גם מאמר ששת ימים תעשה מלאכה מדבר רק מן המועדות כי המועדים בכלל המה ששה ימים בחג הפסח ב' ימים הראשון מקרא קודש כו' ביום השביעי מקרא קודש, שבועות יום אחד, סוכות ב' ימים ביום הראשון מקרא קודש ביום השמיני מקרא קודש, ראש השנה יום אחד בחודש השביעי באחד לחודש, א"כ המה ששה ימים ויש עוד יום אחד יום הכפורים אבל אין דינו כאלו ששת הימים כי בכל אלה מותר לעשות מלאכת אוכל נפש לבשל ולאפות ויוה"כ דינו כשבת שגם זה אסור. וזהו שאמר ששת ימים אשר בהמועדים תעשה מלאכה וביום השביעי זה יוה"כ שבת שבתון כו'. ועם דברי רז"ל נתבאר לי מאמר וכל מלאכה לא תעשו בעצם היום הזה כי יום כפורים הוא כו' כי כל הנפש אשר לא תעונה כו' ונכרתה מעמיה אשר לכאורה אין זה טעם על מאמרו וכל מלאכה לא תעשו מה ענין תענית למלאכה אבל עתה יתכן מאד. כי בדבר הזה נגלה ונבדל יוה"כ מכל המועדים כי בכולם הותרה מלאכת אוכל נפש כי הכתוב לא הזהיר בהם רק כל מלאכת עבודה לא תעשו אבל מלאכה שאינה עבודה היינו מלאכת אוכל נפש מותר, משא"כ ביוה"כ אמר וכל מלאכה לא תעשו בעצם היום הזה לאסור גם מלאכת אוכל נפש, והטעם - כי כל הנפש אשר לא תעונה כו' ונכרתה מעמיה וא"כ אחר שאתה מחוייב להתענות מה לך למלאכת אוכל נפש:
כן הימים האלה יקרים ועד"ז ג"כ דייק הכתוב (פ' בהר) ומפרש לך שבע שבתות שנים שבע שנים שבע פעמים ובתנאי שלא תכלה אותם כ"א יהיו קיימים, וזהו והיו לך ימי שבע כו' תשע וארבעים שנה שיהיה בהויה קיימת:
תקיעות דמיושב ודמעומד עי' תוס' שהקשו על תקיעות דמיושב ודמעומד הרי הוא עובר על בל תוסיף ע"ש. אמנם כבר כתבתי בספר שמן המור (בחמישי לשלישי) כי הנה הרמב"ם ז"ל (בהלכות תשובה פרק ג') נותן טעם לשופר וכתב אע"פ שתקיעת שופר בר"ה מצוה רמז יש בה, כלומר עורו ישנים משנתכם ונרדמים הקיצו מתרדמתכם וחפשו במעשיכם כו'. ומעתה תהיה נפקותא גדולה כ"א אמר שהתקיעה אינה רק דרך חק וגזירת המלך יתברך כשארי מצות התורה א"כ אין להוסיף בה כמשפט בכל המצות שלא לעבור על בל תוסיף. וזהו ששאל למה תוקעים, והשיב המתרץ - רחמנא אמר תקעו כלומר בדרך חוק אז הקשה על נכון קושייתו אם כן למה תוקעים כשהן יושבים וחוזרים ותוקעים כשהן עומדים והיא בעצמה קושיית התוס'. וע"ז תירץ אלא כו' שכל עיקר השופר רק לטובתנו וכאשר כתבנו ודו"ק.
ומה לנו עוד צדקה אשר ע"ז יסדו לנו חז"ל (יומא פ"ז, ב') מאמר אלהי עד שלא נוצרתי איני כדאי ועכשיו שנוצרתי כאלו לא נוצרתי. ואמר בזה הרב מוה"ר אלקנה ז"ל כי אמרו חז"ל (ערובין י"ג) נוח לאדם שלא נברא יותר משנברא והקשו התוס' ממאמר (ע"ז ה', א') בואו ונחזיק טובה לאבותינו, ותירצו הכא איירי בסתם בני אדם אבל הצדיק אשריו ואשרי הוריו עכ"ל. נמצא כי הרשע ביום מותו הוא ג"כ בדעה זאת כי נוח לו שלא נברא יותר משנברא, זהו שאנחנו מתוודים עד שלא נוצרתי איני כדאי והיה נוח לי שלא נברא אבל גם עכשיו שנוצרתי הנני ג"כ בדעה זו כמו עד שלא נוצרתי היפך דעת הצדיק:
אורח טוב מה הוא אומר...אורח רע מה הוא אומר פת אחת אכלתי כוס אחד שתיתי כל הטרחות שטרח בעה"ב לא טרח אלא בשביל עצמו ובשביל בני ביתו. והדברים מפליאים מאד כ"א הבעה"ב קבל את זה בפנים יפות ואת זה בפנים זועפות, א"כ למה אתה קורא את זה אורח טוב ואת זה אורח רע, וכי תאמר שהבעה"ב קבל את שניהם בשוה ושניהם בטובה א"כ האורח רע אומר שקר, וכי אין עוד דברי שקר בעולם רק זאת ומה להגמרא לכתוב דברי שקרן, ואם נאמר כי הבעה"ב קבל את שניהם בשוה ושניהם ברעה א"כ האורח טוב אומר שקר, וא"כ אין לדברים האלה מציאות בעולם בלתי שהבעה"ב קבל את שניהם בשוה, ושניהם בטובה, ושניהם אומרים אמת, כי לשקר מה לנו להזכיר רק שניהם דבר אמת בפיהם ועכ"ז אחד מהם הוא אורח טוב ואחד מהם הוא אורח רע, ופתרון החידה הזאת כך היא, כי דרך אנשים כאשר יקח אחד אורח הגון לתוך ביתו הוא מכבדהו במאכלים חשובים ומעדנים, לא כמאכל שלחנו בכל יום ולא זאת לבד שיכין מטעמים לכבד בהם את פני האורח והוא בעצמו יאכל מה שאכל אתמול, כי א"כ יהיה נראה קנאה בסעודה ולא יאבה האורח לאכול ולא לטעום כל מאומה ובהכרח יראה להכין סעודה שיאכל גם הוא עם האורח, ואם יש להבעה"ב בנים בהכרח יראה להכין סעודה יקרה בעבור כלם שיאכל עם האורח הוא עם כל בני ביתו. ועתה צאינה וראינה ההבדל אשר יזדמן בין אורחים כי אותו אשר לבו ישר וטוב יעשה חשבון גדול כי הבעה"ב פזר עליו הרבה ועושה חשבון לא ממה שהכניס לתוך פיו בלבד רק מכל מה שראו עיניו שעלה על השלחן לפני כל הב"ב, הלא את כל הפזור הגדול אנכי גרמתי לו שהיה מוכרח לעשות הוצאה גדולה על ידי, וז"ש כמה פת הביא לפני כמה קערות וכמה כוסות הביא לפני, לא הזכיר שאכל כ"א אשר העלה ואשר הביא על השלחן הכל היה הלא רק מסבתי. ואורח רע מה הוא אומר פת אחת אכלתי כוס אחת אינו עושה חשבון רק ממה שהכניס לתוך פיו אבל כל הטרחות שטרח בעה"ב לא טרח אלא בשבילו, אבל האורח טוב מכיר בטובה ואומר כל הטרחות שטרח בעה"ב לא טרח אלא בשבילי והבן בזה כי אמת וישר הוא:
לדעתי זה הוא עומק מליצתם ז"ל (שבת ק"ד, א') חציצה הוה בינך לאף כי כמו שהטוב אם אינו בתמימות אינו טוב כך הרעה את אינה בתמימות אינה רעה. למשל אם אדם עושה מצוה מהגדולות שבגדולות אם כוונתו שיצמח לו ממנה איזה טובה וכבוד אין המצוה בתמימות, כן אם האב יכעוס על בנו וייסר אותו למשפט שאין כוונת האב להעיק את בנו בלתי אם להוכיחו ולהדריכו בדרך ישרה, לצדקה תחשב לו ההכאה הזאת. א"כ הנה יש דבר המפסיק בין הכועס ובין הכעס והיא האהבה. כי לולא האהבה הגדולה שאוהב את בנו ושוקד בטובתו לא היה כועס כל מאומה, וזה שאמרו במתק לשונם חציצה הוה בינך לאף כי לולא האהבה לא היה כועס.
וראוי להתבונן במה שהאריך הכתוב ולא אמנע טוב מאת הקורא ואציגה עמך מה שמצאתי בכתבי קודש של רבינו הגאון החסיד מו"ה אליהו מווילנא נ"ע אשר הם עתה ת"י הגאון ר' דוד לוריא מביחאב, והנני מעתיק הדברים ככתבם וכלשונם. יש בפסוק זה מלות יתירות בהשקפה ראשונה, אכן אם היה כותב רק וספרת לך שבע שבתות שנים הייתי אומר שאין מן הצורך למנות רק מנין השמטות לבד ולא השנים בפני עצמן, היינו כל ראש והתחלת השמטה יאמר היום שמטה אחת ביובל, ובראש השנים יאמר היום שמטה שנים ביובל, אבל פרטי השנים בפני עצמן אינו צריך למנות כלל. לכן כתיב תשע וארבעים שנה לומר כי צריך למנות כל המ"ט שנה, היינו כל שנה ושנה בפני עצמה. ועדיין הייתי אומר שאין צריך למנות השנים בפני עצמן רק קודם שבאו לכלל שמטה, אבל משבאו לכלל שמטה יאמר היום שמטה אחת וכאשר יבוא אל ראש השנה הח' יאמר היום שמונה שנים שהם שמטה אחת ולא יסיים לומר שהם שמטה אחת ושנה אחת, או שמטה אחת ושתי שנים (כי אין מן הצורך עוד למנות השנים בפני עצמן) לכן כתיב שבע שנים שבע פעמים, כי שבע פעמים ימנה שנים בפ"ע עד שימנה שבע שנים שבע פעמים, היינו בכל שמטה יחזור וימנה השנים בפ"ע הרי מוכח שצריך למנות תחלה השנים בפני עצמן גם צריך למנות אח"כ כמה שנים הוא בשמטה וגם השמטות צריך למנות. ועדיין הייתי אומר שאין צריך למנות השמטות אלא בסוף השמטה, וגם שאין צריך למנות השמטות שכבר עברו אלא אותה השמטה אשר אתה בה, היינו כאשר תעמוד בשמטה שלישית תאמר היום כו"כ שנים שהיא כו"כ לשמטה שלישית, אבל אין צריך לחשוב השמטות. שכבר עברו. לזה כתוב והיו לך ימי שבע שבתות השנים תשע וארבעים שנה פי' כל המ"ט שנים תמנה כל ימי השבע שבתות, היינו שתמנה כל השמטות שעברו ואם כן צריך למנות השבועות והימים גם אחר כך לחזור כמה שנים הוא בשמטה וכל השמטות שעברו. ולכך אנחנו סופרים בספירת העומר מתחלה כמה ימים בעומר וכמה שבועות עברו וכמה ימים בשבוע כי מצוה למימני יומי ומצוה למימני שבועי, ואנו לומדים מג"ש וספרתם כמו שבשמיטה צריכים למנות השבוע בכלל ובפרט כמה הוא בשבוע וכל השמטית שעברו א"כ גם בספירת העומר צריכים למנות כן. ודלא כמ"ש בטור בזה ד' דעות א' שאין למנות רק הימים והשבועות אינו צריך למנות רק בסוף שבוע, ב' שאינו צריך לחזור ולמנות הימים בפרע כי כבר אמר כמה ימום הם במספר הספירה, ג' שאין צריך למנות את השבועות שעברו אלא יאמר היום כך ימים שהם כך ימים בשבוע פלונית, והד' כמנהגנו עתה. והאמת כי אנחנו חייבים מן התורה למנות כמנהגנו היום כך ימים שהם כך שבועות וכך ימים בעומר, ע"כ.
והתבונן בסדר לשון האזהרה הזאת איך המלמד לאדם דעת נתן עצה נסיבה שלא יבוא אדם לידי אונאה, כי הכתוב התחיל כמדבר עם המוכר וכי תמכרו ממכר, ואח"כ הזכיר את הקונה או קנה מיד עמיתך אל תונו איש את אחיו, אח"כ אמר במספר שנים אחר היובל תקנה מאת עמיתך כו' כי מספר תבואות הוא מוכר לך. אריכת הלשון הזה הוא רק לתת עצה של תבוא אונאה ליד הקונה כי כאשר יבוא לקנות השדה מיד המוכר אז יעשה חשבון כמה שנים עברו כבר אחר היובל, וכמה יש עוד אל היובל שיבוא, וכן ישער כמה השדה שוה על מספר השנים האלה, וכי ישאלך לבבך מדוע תהיה ההשערה אצל הלוקח על השנים מדוע לא ישער על התבואות היוצאות מן שדה זאת כי לא כל השדות שוות, יש עדיות, בינוניות, זבוריות, יש שדה שמנה, ויש שדה כחושה, אבל באמת ענין זה אין ביד הקונה לדעת כי מה לו להיות בקי בשל חבירו, אבל בירור הידיעה הזאת אין אפשר שיהיה אצל אחרים בלתי אצל הבעלים עצמו כי הוא יודע מספר התבואות שהוא מוציא בתוך שדהו ואין לפני הקונה עצה אחרת רק שיעשה חשבון על השנים ולפיהן ישער את המקח. וזהו שאמר במספר שנים אחר היובל תקנה מאת עמיתך כו' לפי רוב השנים תרבה מקנתו ולפי מעוט השנים תמעיט מקנתו, ולמה אמרתי לך לפי רוב התבואות היוצא מן השדה, דע כי מספר תבואות הוא מוכר לך המוכר הוא היודע לשער לא אתה.
ובמדרש (פ' משפטים) אם כסף תלוה את עמי את העני עמך לא עמך הוא העני אלא עמי וכן אמר דוד כי אתה עם עני תושיע כו' מי הם עמו העניים כו'. עי' במדרש כי האריך מאד בדבר אהבת הקב"ה את העניים, אמנם כל דברי המדרש אין בהם די לתרץ השאלה אשר שאלו תחלה את העני עמך וכי עמך העני הלא עמי הוא ולמה נאמר בכתוב את העני עמך, אמנם לדרכנו יתכן מאד כי התורה מלמדת לאדם דעת לאמר גם אם יהיה הולך בדרך תמים עכ"ז יכבד עליו שיהיה דבק בו יתברך כמו העני וא"כ מה יעשה העשיר שיהיה הקדוש ב"ה עמו כמו עם העני, זאת העצה שישתדל העשיר להדביק את העני אליו כמאמר ויהיו עניים בני ביתך (אבות א') והקב"ה אינו נפרד מאת העני כל היום תמיד וא"כ יהיה ענין העשיר כמו המניח כד על שלחנו ושלהבת דלוק בנר א"כ גם השלהבת על השלחן ע"י מה שהשלהבת בנר והנר הוא על השולחן וזהו אם כסף תלוה את עמי תרויח בזה את העני, פי' מי שהוא עם העני יהיה עמך ע"י היותך מקרב העניים ועתה לא בא המדרש רק לבאר מאמר את העני מי הוא עם העני הלא הקב"ה, והבן.
ודע כי רז"ל במדרש (סוף פרשתנו) ביארו מלת פזר בדרך עומק הפשט וז"ל ר' טרפון יהב לר' עקיבא שית מאה קונטרין דכסף אמר ליה קנה לנו שדה אחת כו', נסב יתהון ופליג יתהון לספרים ולמתני' ולאלין דלעין באורייתא כו', א"ל אית בר נש דיהיב מגן כו' א"ל כתיב פזר נתן לאביונים, הנה ביארו ז"ל מלת פזר כפי עומק הפשט מה שעלה בדעתו לפזר ולהוציא לקנות מחירו קנין מן הקנינים נתן לאביונים.
ישרים דרכי ה' עוד נוכל להמליץ בזה על דרך שכור אחד היה יושב בבית המשתה והתחיל מצעק ואומר כי הבית מתנועע ליפול, והם משחקים עליו לאמר וכי משוגע אתה איך יתנועע בית חומה נשגבה, והוא מראה לפניהם הלא ראו והביטו כי אני הולך ומתנועע פעם לצד זה מן הבית ופעם לצד זה, עמד אחד מן המסובים מכסאו והלך גם הוא בבית אחת הנה ואחת הנה ואמר לו ראה נבל הלא אני הולך ישר ואיך היה אפשר זה אם הבית מתנועע אם לא כי אתה שכור אתה ראשך מתנועע, וזהו כי ישרים דרכי ה' והראיה – הלא צדיקים ילכו בם, רק ופושעים יכשלו בם.
אלמנה ויתום עיין בבאורנו חסד לאברהם על מאמר למען ענותו בסבלותם ויתבשמו הדברים. וזהו אם ענה תענה אותו כי המענה את העשיר אינו מענה אותו רק את רכושו, לא כן המענה את הדל אותו בעצמו הוא וזהו שהכפיל אם ענה הלא תענה אותו, וכן אם צעוק הלא יצעק רק אלי כי מי ישמע אל העני או מי יטה אליו אוזן.
הוא העובד בעצם עליו אמר הכתוב אשרי אדם שומע לי לשקוד על דלתותי יום יום (משלי ח', ל"ד). כאותו אשר בא לפני בית השר עם איזה סחורות והשר היה לו דבר עם אנשים ונשאר עומד בחדר החיצון, אשר בכל רגע ורגע הוא מחכה ומקוה לשמוע דבר ממנו כי הוא קורא אותו להשתכר בסחורתו. וזהו הוראת מאמר אשרי אדם שומע לי, רצה לומר נוטה אוזן ומצפה ודורש ומבקש חפש מחופש לחייב נפשו בעבודה וכמ"ש למעלה סוף פרשת בשלח.
שחורה אני במעשי עוד נראה בבאור מאמר שחורה אני במעשי ונאוה אני במעשי אבותי, להורות אותנו כי לא טוב לאדם לבחור בעבודת האלהים יתברך עבודות חדשות ומנהגים חדשים, רק לאחוז כמנהגם של ישראל מכבר ללכת בדרכי אבותינו ואבות אבותינו כמאמר שאל אביך ויגדך כו'. וזהו שחורה אני במעשי, כלומר כאשר אני אבחור לי מה לעשות ומתי לעשות, בזה אני שחורה ונאוה אני רק במעשי אבותי כאשר אבחור בדרכיהם ואעשה כמעשיהם אז אני נאוה לא זולת.
ובזה יתבאר מאמר חז"ל: הקב"ה מקפיד ומדקדק עם הצדיקים כחוט השערה (בבא קמא נ', א'), ולמה רק עם הצדיקים ולא עם הרשעים, אבל הענין מובן מאד עם הדברים שהזכרנו. כי הנה כאשר עגלה טעונה מסחורות הרבה תתקרב ותבוא ליכנס אל העיר, הלא יקיפו אותה כמה גבאים המחזירים לגבות המכס, זה בודק וזה חוטף וזה רומס וזה ינהום וישרוק, אחריה נוסעת עגלה עם אבנים ואשפה ותעבור על הגבול בשלום, כך הצדיק הנוסע עם סחורות המע"ט יבואו עוררים וידקדקו אחריו, משא"כ הרשע כי הוא יסע ויבוא עם עגלה טעונה אשפה:
כי אתה ידעת חנותנו במדבר והוסיף ואמר והיית לנו לעינים להעיר אותו עוד כי גם בזולת סבל המדבר לא יהיה לו זה כנהמא דכסופא כי מגיע לו מן הטוב ההוא בעבור שהטיב עם ישראל במינוי הסנהדרין והיית לנו לעינים, כי כן נקראים המנהיגים אשר בדור עיני העדה, ואולי הטיב עמהם עוד בדברים הבלתי נזכרים בכתובים וא"כ מחוייבים הם להנהותו מנחלתם אשר יתן ה' להם בעבור היותו להם למורה ויועץ חכם:
פשט המקראות מורה שכביכול הקב"ה כועס וכו' וכבר אמרנו בזה על דרך הצחות כי כל הכתובים האלה ענין אחד להם ובקשר אחד נקשרו, כי חזה הנביא ברוח קדשו קלקול הדורות והפסד האמונה בהאנשים, עד כי אמר ה' יתברך אל הושע קח לך אשת זנונים וילדי זנונים כי זנה תזנה הארץ מאחרי ה' גו', ויאמר קרא שמו לא עמי כי אתם לא עמי גו' והיה מספר בני ישראל כחול הים גו'. ר"ל כשיהיו בבחי' זאת הנזכרת באין מוסר ואמונה יפרו וישרצו עד מאד כחול הים אשר לא יספר מרוב ועוד גם זאת יהיה כי יהיה דבר לאט עמם שהמה קדושים וטהורים כבני אלהים. וזהו והיה במקום אשר יאמר להם לא עמי אתם, כלומר תחת השם האמתי הראוי אליהם אשר אנכי קראתי אותם לא עמי כי כבר השחיתו התעיבו את דרכי אשר יאמר היום לא עמי אתם יאמר בני אל חי, כלומר הדרך הנלוז הזה דרך הקודש יקראו לה וכל עובר עליה אנשי קודש יהיו בעיניהם כאלו סוד אלהים הופיע באהליהם, והבן:
ובקצרה נוכל לומר כי המע"ט של הצדיק יזכור יתברך קודם בואו אל העוה"ז כאמרם ז"ל (בראשית רבה ג') מצאתי דוד עבדי היכן מצאתיו בסדום, כי לוט ניצול בשביל ב' פרידות טובות כו' ומשה רבינו ע"ה כאשר שאל באיזה זכות יגאלו ישראל ממצרים אמר לו יתברך בהוציאך את העם ממצרים תעבדון גו', וזהו הצדיקים שמן קודם להם ר"ל יזכור מעשיהם הטובים טרם באו אל המציאות אבל הרשעים הם קודמים לשמם כי מעשיהם נזכרים רק אחר עשותם המזימה כמו שהשיב יתברך אל המלאכים על שאלתם מי שעתיד להמית את בניך בצמא כו' עכשיו מה הוא צדיק או רשע אמרו לו צדיק אמר להם אין אני דן את האדם אלא בשעתו באשר הוא שם (בראשית רבה נ"ג):
ובזה תבין מאמר י"ח קללות קלל ישעיה את ישראל ולא נתקררה דעתו עד שאמר ירהבו הנער בזקן (חגיגה י"ד) והוא פלא וכי שונא בזה היה ח"ו לישראל עד שלא נתקררה דעתו בי"ח קללות, אמנם לדברינו מובן מאד כי ישעיה ע"ה היה קשה בעיניו הלא מדתו יתברך לעשות דין בהצדיק לכפר על הכלל, ועל זאת לא נתקררה דעתו עד שאמר ירהבו הנער בזקן ואחר שהמה נפרדים מן הצדיק איך יכפר עליהם ואם כן הדין דין אמת:
אשמעה מה ידבר וכו' אמר הכותב: עודי מדבר בזה נזכרתי מה שאמרתי אני בבאור מאמר אשמעה מה ידבר האל ה' כי ידבר שלום אל עמו גו', אשר אין באור אל כפל המלות מה ידבר, כי ידבר. והנראה לפי עומק הפשט כי מאמר זה נמשך למה שאמר תחלה שובנו אלהי ישענו והפר כעסך עמנו הלעולם תאנף בנו גו' הלא אתה תשוב תחיינו ועמך ישמחו בך גו' אשמעה מה ידבר גו'. באור זה ממש על דרך מחותנים מתקוטטים זה עם זה קודם החופה ואחד כעס על חבירו ויבזה אותו עד מאד, אמר לו חכם אחד עצור בדברים ועשה זאת לכבודך, כי הלא עוד מעט תלך עמו במחול ואיככה יערב לך לרקד עמו אחר הנאצות האלה אשר אתה מחרפו בהם, זהו מאמר המליץ הנשגב ע"ה שובנו אלהי ישענו והפר כעסך עמנו, ומה זה תחרף אותנו הלא אתה תשוב תחיינו ועמך ישמחו בך כי השידוך לא יתפרד בשום אופן וא"כ יותר נאות לכבודך שלא להקל בכבודנו ושלא לכעוס עלינו כ"כ. והוסיף ואמר הראנו ה' חסדך וישעך תתן לנו ממש על דרך אחד הביא לבנו מתנה מן הדרך ובבואו סיפרה לו אשתו כי הכה אותה ואינו הולך לבית הספר אינו שומע לקול מורו ומלמדו, וינחם האב על המתנה שהביא לו והסתיר אותה מפניו ואמר לו תדע כי עיניך לא יראו החפץ ההוא, ואחר איזה ימים הבין הנער כי חמת האב שככה ובא אל אביו ובקש ממנו הראני נא עכ"פ את החפץ ואדע לכל הפחות מה הוא, ובתוך הדברים הוא מוסיף ומבקש גם כן ותנה אותו לי. וזה ממש מאמר הראנו ה' חסדך ואחר כך מוסיף ומבקש וישעך תתן לנו. והמליץ ואמר אשמעה מה ידבר האל ה' כי ידבר שלום אל עמו ואל חסידיו גו' והוא על דרך בן חטא נגד אביו עד כי גירש אותו מביתו והיה האב הולך בכל יום לבתי המדרשות לשאל את פי היושבים בביהמ"ד אם לא ראו את בנו לומד, אם הוא חוזר את השיעורים אשר לו, ובהתוודע הדבר אל הנער הלך אצל אביו ויאמר לו גם היום אתה שואל עלי אם אני שומר את השיעורים אשר לי, למה לא שאלת אם אכלתי לחם היום גם אם אכלתי אתמול, ויאמר אל אביו אדרבא כל ישעי וחפצי לשמוע מפיך מה תדבר עלי כאשר תדבר תחלה עמי בשלום ותקחני ותחזירני על שלחנך ותספיק לי כל מחסורי אדרבא אז רצוני לשמוע מה תדבר עלי, הנמשל כי כהיום הקב"ה מדקדק אחרינו ואחר הנהגותינו על ביטול תורה ותפלה ומע"ט בא המליץ החסיד ע"ה ואמר אשמעה מה ידבר האל ה' כי ידבר שלום אל עמו ואל חסידיו מה מאד נכספתי לשמוע מה ידבר ה' עלינו כאשר ידבר תחלה שלום אל עמו ויחזיר אותנו אל שלחנו להספיק לנו כל צרכנו, כי ידעתי בבירור ואל ישובו לכסלה כי עוד לא יעשו המעשים הפחותים אשר עשו כבר, אבל אם אך קרוב ליראיו ישעו לשכון כבוד בארצנו אז חסד ואמת נפגשו גו' אך גם ה' יתן הטוב וארצנו תתן יבולה שנתפרנס בריוח בלא דאגה אז צדק לפניך יהלך גו', והבן:
הקרבנות רק בזמן המקדש והנרות לעולם ובקצרה נוכל לומר על דרך שמצאנו בדבריהם ז"ל (במדבר רבה י"ב) בעת שהוקם המשכן למטה הוקם המשכן למעלה כו' כן הוא אומר מכון לשבתך פעלת ה' ובע"כ ראוי לומר שלא נעשה מכון כ"א בהכרח ע"פ הדבור ואם כן היה מכון ג"כ בפרטי הדברים, היינו מזבח של מעלה נגד מזבח של מטה, והמנורה של מעלה נגד מנורה של מטה, וכן כל דבר אחר אשר המכון מוכרח. ומעתה הנה בישר הקב"ה את אהרן כי האף אמנם שיתגלגל על המנורה של מטה שתתבטל אבל המנורה של מעלה תשאר על מעלתה, ואתה בהדלקתך הנרות למטה תדליק גם הנרות למעלה והנרות הללו למולם יאירו. וזהו בהעלותך אשר הנרות למטה אל מול פני המנורה היינו אל אותו שהוא מול נגד פני המנורה הזאת - היא המנורה של מעלה שהיא מול המנורה של מטה שם יאירו שבעת הנרות למולם באין מכבה. וזהו לשון המדרש אבל הנרות לעולם מול פני המנורה יאירו שבעת הנרות, ומעתה לא יקשה עוד מדוע לא אמר אל מול פני המנורה יאירו ששת הנרות:
לבקש את דבר ה' ונוכל להמתיק עוד מאמר ישוטטו לבקש את דבר ה' ולא ימצאו כי הדורש והמבקש האמת הלא כמה בתי ספר לפניו בתי כנסיות ובתי מדרשות והיה כל מבקש ה' יבוא באהלה של תורה ושם אתנו תורה שבכתב ושבע"פ ושלחן ערוך לפנינו, והמעלה על רוחו לשוטט ולבקש הוא ודאי לא ימצא כי מה לך לשוטט ולחפש כמאמר כי קרוב אליך הדבר מאד וגו' וזהו ונעו מים עד ים גו' ישוטטו לבקש את דבר ה' והם ודאי לא ימצאו.
אמר הכותב עודי מדבר בזה הענין אמרתי לא אחדול את מתקי אשר מצאתי על גליון הש"ס של רבינו הגאון החסיד מו"ה אליהו מווילנא נ"ע ונעתיק תחלה לשון הגמרא וז"ל רשב"י אומר אפשר אדם חורש בשעת חרישה כו' זורה בשעת הרוח תורה מה תהא עליה אלא בזמן שישראל עושין רצונו של מקום מלאכתן נעשית ע"י אחרים שנאמר ועמדו זרים ורעו צאנכם, ובזמן שאין ישראל עושין רצונו של מקום מלאכתן נעשית ע"י עצמן שנאמר ואספת דגנך, ולא עוד אלא שמלאכת אחרים נעשית על ידם שנאמר ועבדת את אויביך. עי' תוס' בד"ה כאן בזמן שעושין רצונו כו' ואם תאמר הלא מאמר ואספת דגנך מדבר בעושין רצונו של מקום כי כן הוא התחלת הפרשה והיה אם שמוע תשמעו אל מצותי, עיי"ש. ויש לדקדק עוד במאמר ולא עוד אלא שמלאכת אחרים כו' שזה מיותר בדברי התרצן כי כבר עשה פשר בין הכתובים, כי מאמר ועמדו זרים כו' מדבר מעושין רצונו של מקום ומאמר ואספת דגנך מדבר מאין עושין כו' אבל לכן מסיים במאמר ולא עוד למען לא יקשה קושיית התוס'. דע כי ב' מיני עבודות הן א. שעובד בלבבו ונפשו, והב. העובד גם במאודו, לכן פרשת שמע שמדבר ליחיד הזהירו שיעבוד בשלשתם אבל פרשת והיה אם שמוע המדבר לרבים וברבים לא שכיחא הא כמ"ש הרבה עשו כרשב"י ולא עלתה בידם, לכן לא אמר רק בכל לבבכם ובכל נפשכם ולא אמר מאד לכך הוא מדה כנגד מדה שהם בעצמם צריכים לעבוד עבודתם שאם היו עובדים גם במאודם היה מלאכתן נעשית ע"י אחרים, וא"כ קשה מאי שכר טוב הוא על מאמר והיה אם שמוע תשמעו, ע"ז אמר ולא עוד כו' פי' כי הלא יש גרוע מזה הרבה שמלאכת אחרים נעשית על ידו והאיש הזה עכ"פ הלא נאמר לו ואספת דגנך שיאסף דגנו של עצמו ולא של אחרים, והדברים מאירים ושמחים:
תשובת המרגלים וההוראה מדבריהם כי משה רבינו ע"ה לא צוה להם רק לחקור על מהות האדמה וטבעה, לא לחקור על ענין המדינה ובאור מאמר וראיתם את הארץ מה היא, וראיתם את האדמה מה היא וא"כ התשובה אשר אמרו אפס כי עז העם גו' היא טובה מאד בעיני משה כי זה עדות על הארץ שהיא מגדלת גבורים, ורעה מצד ההמון כי דאגו שלא יוכלו להלחם כנגדם וקשה לכבוש אותם. והוסיפו ואמרו וגם ילידי הענק ראינו שם ולא אמרו כמו שאמרו על כנען ועל עמלק, עמלק יושב בארץ הנגב והכנעני יושב על הים רק הם באו להפיל לב ישראל שימאסו בארץ חמדה אשר ע"כ אמרו לפניהם אפס כי עז העם גו'. אבל המרגלים חששו אולי ההמון ידונו הדבר לטובה ושבח להוכיח מזה שהארץ מגדלת גבורים כבני ענק, לזה אמרו וגם בני ענק ראינו שם, אבל מי יודע אולי מארץ רחוקה באו לשם כי אין אנחנו מעידים רק כי שם ראינו אותם עתה אבל עיר מולדתם לא ידענו, וא"כ אין להוכיח מזה טבע הארץ שמגדלת גבורים, ויותר קרוב לומר בהיפך שהארץ מגדלת חלשים והעד כי הם צריכים לערי מבצר והגבורים אשר ראינו מי יודע מאיזה מקום באו, וזהו וישיבו אותם דבר ואת כל העדה, כי למשה וסייעתו היתה התשובה טובה מאד ואל כל העדה בהיפך:
ר"ל כי כלב היה מדבר על לב העם מה לכם לדאוג על מה שאמרו המרגלים כי עז העם והערים בצורות, איך תשכחו כי גם אנחנו כאיש גבורתנו וכביר תמצא ידנו לעמוד במערכה גם נגד עריצי נפש כמוהם, כידוע מגבורת דור המדבר, וא"כ דעו איפה כי גם ע"פ הטבע אין לנו לדאוג, ומה גם איך יהיה נשכח מן הלב כי אנחנו הלא ה' אלהינו הוא עובר לפנינו הוא ילחום מלחמתנו הוא מגננו והוא יושיענו. וזהו שאמר כלב עלה נעלה, לאמר הלא אנחנו יש לנו ב' סוגי עליות, א'. עליה טבעיית, ב'. עליה נסיית, מה שאין אל כל אומה ולשון. וזהו שהכפיל ואמר עלה נעלה וירשנו אותה באין ספק כי יכול נוכל לה, להורות על ב' סוגי יכולת הנ"ל, ועל זה השיבו המרגלים לא נוכל לעלות אל העם כי חזק הוא ממנו, היינו כי גבורתם וחזקם אינו ענין טבעיי רק מן השמים הוא וא"כ הדבר שקול במאזנים ישאו יחד והם הלא המה מוחזקים ומי יגרש אותם ובלשון הגמרא אפילו בעל הבית אינו יכול להוציא כליו משם וכמו שנתבאר בפנים:
מדרש: מהו עין בעין וכו' עיין במדרש שהוא מסיים ואעפ"כ היו בניו של משה ס' רבוא. ולהבנת המאמר הנפלא הזה דע כי כדברים האלה תמצא במדרש במקום אחר (דברים רבה ז'): אמר לו הקב"ה למשה אתה אוחז החבל בשני ראשין אם אעברה נא אתה מבקש בטל סלח נא ואם סלח נא אתה מבקש לקיים בטל אעברה נא. באור הדברים דע כי משה רבינו ע"ה בתפלתו זאת התפלל על דרך שהתפלל אחר מעשה העגל שאמר ועתה אם תשא חטאתם ואם אין מחני נא כו'. עיין אלשיך ז"ל שפירש כי תפלת משה כך היתה, כי תחלה אמר אל העם ועתה אעלה אל ה' אולי אכפרה בעד חטאתכם ר"ל אעלה ואסתלק בעון הדור אולי אכפר עליכם, וע"ז אמר אל הקב"ה בין אם תכפר להם בין לא תכפר ע"י מיתתי עכ"ז מחני נא ולא אראה ברעתם, כי באהבתו ובחמלתו על ישראל לא נתפייס מאומה במה שאמר לו יתברך הניחה לי ואכלם ואעשה אותך לגוי גדול, רק בצדקתו הקפיד על ישראל יותר ממה שחמל על עצמו. ומעתה הלא כדבר הזה היה פה שאמר לו הקב"ה אכנו בדבר ועכ"ז ואורישנו, ר"ל אקיים שבועתי בירושת הארץ על ידך, ואעשה אותך לגוי גדול ומעתה יפה השיב יתברך למשה אם אעברה נא אתה מבקש לקיים בטל סלח נא, ואם סלח נא אתה מבקש לקיים שיהיו ישראל נשארים בחיים והם יהיו היורשים בטל אעברה נא. וז"ש המדרש ואעפ"כ נתקיים במשה ואעשה אותך לגוי גדול.
עי' רש"י ז"ל (עירובין כ"ב, ב') בד"ה ארך אפים שפי' ב' רצונים. ואולי יתכן בבאור מאמר ארך אפים על דרך עשיר ונדיב גדול טוב לכל, נזדמן לו שלא היה בביתו בין הזמנים ואשתו רחקה את משרתו ולקחה משרת אחר לביתה, וכאשר בא העשיר מן הדרך אחר כמה שבועות אז בא לפניו משרתו ויבך ויתחנן לו שיחזירהו אצלו, וידחהו מיום ליום ומחודש לחודש, ושאלו אותו וכי דרכך בכך הלא ידענו טוב לבך כי זה דרכך מעולם להיטיב לכל דורש טובתך ולמה לא תענה אל העלוב הזה השיב ואמר אם אומר להיטיב עמו מוכרח אנכי לעשות רעה אל המשרת החדש לגרש אותו באמצע הזמן ואין דרכי להטיב לזה ולגלגל רעה לאיש אחר, לכן אדחהו מחודש לחודש ויגיע סוף הזמן ויסע פלוני אל מקום אחר. כן הקב"ה להיותו טוב לכל ומה גם אל הבנים בניו, ועתה הם צועקים ואינם נענים והטעם כ"א יגלה כבודו לעיני הבנים מוכרח להכניע כל זדים והוא בתוך הזמן כי עוד לא נתמלאה סאתם, נמצא מה שהוא מאריך אף לרעים זה גורם איחור הטוב לטובים, אולי זהו כוונת רש"י ז"ל ב' רצונים. וזהו מאמר הפייטן דרכך אלהינו להאריך אפך לרעים וזה סבה להאריך גם ואל הטובים והיא בעצמה תהלתך כמאמר הן הן גבורותיו כו':
וזה שאמרו במדרש עלית למרום כל עלוייך לא היו אלא מן המרום. באור זה כי כלל בני האדם גם בהזדמן ביניהם אדם גדול וחשוב אם יעלה לשמים שיאו למעלה אינו נחשב למאומה אבל משה רבינו ע"ה עלה לשמים וגם בין העליונים היה חשוב מאד עד אשר במרום שבית שבי בע"כ אשר חשיבותו למעלה לא היה מצד דלות הפחותים ממנו. וזהו כל עלוייך לא היו אלא מן המרום.
ולכן יפה אמרו ז"ל בדור המבול לא נחתם גזר דינם אלא על הגזל כי שארי עבירות יש להם התנצלות שלא ידעו שהוא רע אבל גזל הלא אתמול גזלו אצלו והרגיש מאד ברעת ענינו וא"כ איך תגזול היום את אחרים.
ועם דרכנו נעמוד עוד על מדרשם ז"ל ואלה תולדות יצחק אברהם אברהם הוליד את יצחק (פ' תולדות) וז"ל גיל יגיל אבי צדיק גילה אחר גילה בזמן שהוא צדיק בן צדיק, והוא כי יש אשר ירש מאביו עושר וכבוד והון עתק. והוא לא הוסיף עליו ע"י עצמו מאומה אין לו להתפאר כ"א במה שיש לו מאביו, אולם אם גם הוא הוסיף עליו מעסקיו ופועל ידיו אחר העמל והיגיעה אזי יש לו להתפאר בשתים, וזהו אשר בין אברהם ליצחק כי אברהם ע"ה לא ירש שום כח וזכות מאביו אך היה מרבה בעמל ויגיעה עד כי בא בעצמו אל אושר צדקתו כנודע, לא כן יצחק ע"ה שהיה כלול ב' הסוגים, אברהם הוליד את יצחק וגדול כח האב, והוא הוסיף גם מדיליה, וזהו גילה אחר גילה בזמן שהוא צדיק בן צדיק.
ה' אלהיו עמו ותרועת מלך בו. מאמר תרועת מלך עוד לא נתבאר במפרשי התורה ז"ל, אמנם בלעם בא לבאר לו כי ה' אלהיו עמו והוא שוכן ביניהם, כמאמר ושכנתי בתוכם, וכדי שלא יאמר בלק א"כ למה אין אנחנו רואים אותו, ע"ז ביאר לו ואמר ותרועת מלך בו, כי הנה האהבה והידידות אשר בלב המלך אל אהובו אינה כמשפט האהבה אשר בהמוני בנ"א, כי בהמוני בני אדם כאשר אחד אוהב את הב' באהבה עזה בהכרח תתנוצץ האהבה אשר בלב עמוק ותצא ותבוא לחוץ באתגלי', כי יחבקהו בין יריעותיו, וינשקהו מנשיקות פיהו, עד אשר תתברר האהבה אל הנאהב וגם אל הזולת. אמנם אהבת המלך אינה כן כי לא יאות להראות אהבתו באתגלי' רק נמצאת בקרב ולב עמוק ופועלת פנימה באתכסי'. וזהו ה' אלהיו עמו, ומה שאינו נראה לעין ע"ז אמר ותרועת מלך בו, היינו אהבת מלך בו לא אהבת איש המוני הכל באתכסיא לא באתגליא. והוא פי' יקר:
והכפיל ואמר הנה ברך לקחתי וברך גו'. כי הנה הרמב"ם ז"ל כתב (בהקדמתו לסדר זרעים) אחז"ל (ברכות ז') על דבר שיצא מפי הקב"ה לטובה אפילו על תנאי אינו חוזר, והנה מצאנו כי יעקב ע"ה שהבטיחו הקב"ה בבשורות טובות והיה מפחד כאמרם ז"ל (שם ד') פן יגרום החטא יש לדעת שענין זה אינו אלא בין הקב"ה ובין הנביא, אבל שיאמר הקב"ה דבר ההבטחה לבני אדם ע"י נביא זה מוכרח להתקיים, שלא יאמרו על הנביא שהוא נביא שקר עכ"ל. ומעתה הנה יפה אמר בלעם הנה ברך לקחתי וא"כ כבר הוא ע"י נביא ומדבר טובה כזאת ודאי א"א שיחזור הקב"ה, אבל דע כי גם וברך ע"י עצמו ולא ע"י נביא ג"כ ולא אשיבנה, כי גם אם יזדמן שיחזור הקב"ה הנה הוא בעצמו יחזור כי גרם חטא הנתבשר אבל אני ולא אשיבנה, כי מי אנכי להוציא דבר לפני האלהים, והוסיף ואמר כי גם חשש זה פן יגרום החטא הוא דבר רחוק מאד כי לא הביט און ביעקב גו', והבן:
מכון לשבתך עולמים וראוי להתעורר ע"ז וכי לא ידע שלמה המלך ע"ה שעתיד ליחרב ואיך אמר מכון לשבתך עולמים, ולשמחה מה זו עושה, אמנם דע כי הבונה בית בשכר ולימים מעטים נפל הבית, המשפט כך הוא אם הנפילה היתה מסבת הבונה שלא בנה אותו כראוי אינו ראוי לשכר, אבל אם הוא בנה הבנין כראוי והנפילה היתה מסבת איזה מקרה אשר פגעה בהבנין, שכרו לא יקופח עי"ז כי הוא עשה מלאכתו בשלימות. זה שהתנצל שלמה המלך ע"ה ואמר בנה בניתי בית זבול לך מכון לשבתך עולמים כלומר מצד ההכנה אשר הכינותי ראוי הבית הזה להיות בית עולמים אם לא כי יפגענו איזה מקרה לאשמת העם, אבל אני עשיתי מלאכתי בשלימות:
הקב"ה נוטל נכסים מזה ונותן לזה. כוונת חז"ל בדבריהם אלו כי בהזדמן עושק אל איש וישלול שלל ויבוז בז, אין כוונתו יתברך בטובת העושק כל מאומה כי אם יאבה ה' להטיב עמו כבר נאמר ברכת ה' היא תעשיר ולא יוסיף עצב עמה (משלי י', כ"ב) הקב"ה נוטל נכסים מזה ונותן לזה כלומר הברכה המכוונת מאת הקב"ה הוא רק להעשיר לא לגלגל על ידה דלות ועצב לאחריה, וזהו ולא יוסיף עצב עמה. וא"כ בהכרח לומר כי עיקר המכוון ממנו יתברך להעניש את העשוק לא להטיב עם הרשע הגוזל והחומס. וזהו כי לא ממוצא וממערב כו' כי העושר הבא אל האדם בכוונה מאת ה' יתברך עפ"י רוב יבוא ע"י יגיעה בדרכים ונסיעות רחוקות, כמ"ש מוהר"ש יפה ז"ל בבאור מאמר מה' מצעדי גבר כוננו ודרכו יחפץ (תהלים ל"ז, כ"ג). ירצה אעפ"י כי מאתו יתברך פרנסת האדם והכל בידי שמים, עכ"ז ודרכו יחפץ, ר"ל הקב"ה יחפוץ מן האדם שיכין הוא את דרכו, כמאמר יכול יושב בטל כו' משא"כ הצלחת הגזלן שלוקח מיד הנגזל ביד רמה, וזהו כי לא ממוצא וממערב כו' לא יסחור למרחקים מאומה רק כי אלהים שופט, ועיקר הכוונה להשפיל את זה. וזהו באף שמביא על זה מרומם את זה והבן.
היה צדיק ואל תהי רשע וכו' ונוכל להמתיק קצת כפל הדברים שאמרו בזה על דרך מאמר כי ישרים דרכי ה' וצדיקים ילכו בם כו' (הושע י"ד, י'). דע כי כמו אשר פעולת צדיק לחיים מסבת תום דרכיו וצדקת מעשיו, כן ייטיב לו דרך הרע, לא שילך ח"ו בדרך רע כ"א יחשוד את עצמו ויהיה מפחד תמיד ממנו ויהיה בעיני עצמו כרשע אז יצליח בדרך צדקתו. ממש כמשפט העשיר שלא יצליח בעשרו בלתי אם ידמה כי הוא דל והוא צריך לעבוד ולמשא ויהיה קובץ על יד אז ירבה וכן יפרוץ, כמאמר אין אדם יוצא מהעולם וחצי תאותו בידו כו' (קהלת רבה פרשה א', ל"ה) וכן אדם חי לא יצליח בחייו בלתי אם יתן את ההעדר אל לבו, וזה תכלית מציאות דרך הרע לא לבחור בו רק לפחוד ממכמוריו. א"כ הצדיק מוצלח בצדקתו מסבת שני דרכים: מסבת דרך הצדק הוא צדיק, ומסבת דרך הרע הוא מפחד וחושד את עצמו וחושב שהוא רשע. והרשע גם שניהם לו למחתה כי הדרך הרע הוא בוחר אותו ללכת בו, ודרך הצדק הלא הוא אומר בלבו כי הוא צדיק, וזהו צדיקים ילכו בם ופושעים יכשלו בם. וזהו היה צדיק ואל תהי רשע כ"א בעיניך תהיה כרשע, וזהו ואפי' כל העולם אומרים עליך צדיק אתה היה בעיניך כרשע.
ובמדרש (פ' קרח) רב לכם בני לוי אמר הקב"ה למשה את מחית בחוטרא ובמה דמחית אתה לקי, אתה אמרת רב לכם בני לוי למחר תשמע רב לך כו'. באור זה כי הנה בהזדמן חטא קטן אצל אדם גדול יש לעיין אם מהצורך לדון כפי המעשה מצד עצמה והעונש קטן, או שיש לדון כפי מעלת בחינת העושה ויחוייב לו עונש גדול. והנה משה רבינו ע"ה כבר הכריע זאת במאמרו אל הנועדים עליו רב לכם בני לוי, ר"ל וכי מצדכם הלא החטא רב ועצום מאד כי אתם בני לוי אשר מעולם לא הורגלו בחטא, כמ"ש במעשה העגל מי לה' אלי כו' (עיין אלשיך) וההכרעה הזאת הלא הפסידה את משה עצמו לאמר הגם כי ענין מי מריבה אינו חטא גדול כ"כ אבל רב לך, כלומר מצדך, כי הלא אתה משה איש האלהים. וזהו את מחית בחוטרא ובמה דמחית אתה לקי, אתה אמרת רב לכם בני לוי למחר אתה שומע רב לך. (מפי ידידי הרב הגדול מו"ה אליהו מו"צ נ"י).
ומפי הרב מו"ה אלקנה ז"ל בן בתו של מו"ר ז"ל על דין מה שאמרו (שמות רבה נ"ב) ר' אבהו ראה כל הטוב המתוקן לו בעוה"ב התחיל שמח ואמר כל אלין דאבהו ואני אמרתי לריק יגעתי כו'. כי כן הוא דרך התמימים גם כי הוא יודע בעצמו שהוא צדיק עכ"ז עשה חשבון עם נפשו כי כל צדקותיו המה רק על העבר על הטובות שכבר קבל כמאמר מי הקדימני ואשלם. וזהו ואתחנן אל ה' אין חנון אלא מתנת חנם ואף שיש להם לצדיקים לתלות במעשיהם הטובים אינם מבקשים אלא מתנת חנם. והטעם אתה החלות ומי הקדימני ואשלם וא"כ כל הצדקות אשר עשה המה כי על העבר:
המתפלל על חבירו והוא צריך לאותו דבר וזה לשון הגמרא שם אמר ליה רבא לרבה בר מרי מנא הא מלתא דאמרי רבנן כל המבקש רחמים על חבירו והוא צריך לאותו דבר הוא נענה תחלה א"ל דכתיב וה' שב את שבות איוב בהתפללו בעד רעהו (איוב מ"ב, י') אמר ליה את אמרת מהתם ואנא אמינא מהכא ויתפלל אברהם (עבור) אבימלך וכתיב וה' פקד את שרה כאשר אמר וגו' כאשר אמר אברהם על אבימלך. והמאמר פלאי אחר כי ידע רבא להוכיח זאת ממאמר המבואר בתורה מדוע שאל זאת מאת רבה בר מרי וכי לחדודי' קא בעי. והנראה כי באמת ידע רבא מעצמו להוכיח זאת ממקרא זה אשר בתורה רק היה קשה בעיניו כי ממקרא זה לא מוכח אשר אברהם נענה תחלה אבל בהיפך כי שם נאמר ויתפלל אברהם כו' וירפא אלהים את אבימלך ואת אשתו כו', ואח"כ נאמר וה' פקד את שרה. לכן שאל לרבה בר מרי מנא הא מלתא כו' הוא נענה תחלה, ואמר לו כי זה מוכח מאיוב וה' שב את שבות איוב בהתפללו בעד רעהו, אשר מאמר בהתפללו בעד רעהו, מיותר בשכבר ידענו מאמרו יתברך ואיוב עבדי יתפלל עליכם כ"א פניו אשא לבלתי עשות עמכם נבלה, ובלי ספק עשה כן אם לא כי רצון הכתוב להודיענו כי ה' שב את שבות איוב תיכף בהתפללו בעד רעהו היינו בעת תפלתו עליהם היה הוא נענה תחלה. לכן יפה אמר לו רבא השתא דאתית להכי לחדש כוונה חדשה במקרא אף אני אעשה כן באותו מקרא אשר בתורה, כי גם שם מיותר מאמר כאשר אמר, רק בא להורות וה' פקד את שרה מיד כאשר אמר אברהם בתפלתו על אבימלך, ואות כ"ף במלת כאשר היא כ"ף הזמן כמו כאשר כלו לאכול את השבר (בראשית מ"ג, ב') כאשר בא יוסף אל אחיו (שם ל"ז, כ"ג):
והנה מהמאמרים האלה ודומיהם נראה כי אנחנו תמהים עליו יתברך לאמר מדוע תמיד לא יחשו המזכירים את ה' ואנחנו מתפללים אליו יתברך בקביעות יומם ולילה ואין תפלותינו נשמעות, והקב"ה אומר בהיפך לאמר מדוע באתי ואין איש כו' (ישעיה נ', ב'). אבל דע כי זה ממש על דרך אב ובנו הלכו בדרך ובאו אל יער גדול ונאבדו זה מזה ושניהם מבקשים ומחפשים זא"ז, אשר משפטם כך הוא אם שניהם הולכים על דרך סלולה ודאי יפגעו זה בזה, ואם הולכים שניהם בלא דרך ג"כ אפשר שימצאו זה את זה, לא כן אם זה הולך על דרך זה וזה הולך על דרך אחרת גם כי יהיו הולכים כן ימים רבים לא ימצא אחד את השני. הנמשל מבואר במאמר דרך שלום לא ידעו ואין משפט במעגלותם (ישעיה נ"ט, ח') ציון ישאלו דרך הנה פניהם (ירמיה נ', ה') כלומר אם אנחנו היה פנינו וכל בקשתנו על ציון וירושלים היינו פוגעים עם בקשת ה' יתברך כי גם הוא יתברך מבקש זאת, אבל אם אנחנו מתפללים רק על המזון ועל המחיה והקב"ה מתפלל שנשוב לעשות רצונו א"כ אנחנו דומים להאב עם בנו הנ"ל שמבקשים זה את זה על שני דרכים ולא קרב זה אל זה כל הלילה:
ובמדרש (ריש שלח): זולתי כלב מהו זולתי לזה אתי כו'. והדרש רחוק מאד מן הפשט בהשקפה הראשונה, אבל האמת כי המדרש לא בא לעקור פשוטו של מקרא רק לבאר ההבדל אשר בין יהושע ובין כלב, כי יהושע טובתו היתה מעזר ה' יתברך כתפלת משה רבינו ע"ה עליו יה יושיעך מעצת מרגלים והיה ה' אתו, אבל כלב היה בוחר בטובתו זולת ישועת ה'. וזהו זולתי כלב כלומר גם מבלעדי (א"כ יפה בארו ז"ל מהו זולתי כי באמת מבלעדי אלהינו הגומר עלינו לטובה אין יד האדם משגת לעשות דבר כי אלמלא הקב"ה עוזרו כו') לכן בארו ואמרו לזה אתי כי היה תמים עמי מעצת נפשו מטוב בחירתו אבל לא כן יהושע כי אני עמו לא הוא עמי:
דע כי הכתוב שינה פה את לשונו ממה שכתב בדברות הראשונות כי שם נאמר לא תענה ברעך עד שקר ובדברות האחרונות נאמר לא תענה כו' עד שוא. ויפה אמר הרב מו"ה אלי' מ"ץ דפה ז"ל כי הכתוב רמז על מאמר חז"ל (מכות ה', ב') אם מתקיימת עדות בשנים כו' לא בא הכתוב אלא להחמיר על השלישי שאם הוזמו שנים יש דין הזמה גם על השלישי והאזהרה על זה הלא היא כתובה במאמר זה לא תענה ברעך עד שוא, היינו עד השלישי הוא עד בחנם כי גם בלא עדותו על השקר יש שנים מעידים על השקר:
אני בריה וחברי בריה וכו'. וע"ד הפשט נראה בכוונת זה המאמר מהעוסק במלאכה או במו"מ ומספיק צרכי ת"ח העוסק בתורה, עליו אמר וחברי בריה לא נגרע ערכו מערכי כיששכר וזבולון, ועוד אני מלאכתי בעיר בביהמ"ד בנחת והוא מלאכתו בשדה לחורב ביום ולקרח בלילה, וראוי הוא לשכר יותר ממני, ואם שאני משכים למלאכתי גם הוא משכים למלאכתו כדי לפרנס אותי, ושמא תאמר כי הוא אינו יכול להתפאר שעוסק בתורה כמוני, ע"ז אמר כשם שהוא אינו יכול להתגדר במלאכתו שאין אני עוסק בדרך ארץ רק הוא מפרנס אותי ואך על ידו אפשר בידי לעסוק בתורה, ואם עכ"ז תאמר שאני מרבה והוא ממעט כי העסק בתורה הוא מרובה נגד העוסק בדרך ארץ ומספיק לאחרים כמאמר אבל ת"ח עצמו עין לא ראתה כו', הלא שנינו אחד המרבה ואחד הממעיט כו'.
מאמר קול גדול ולא יסף ודע כי רז"ל במדרש (סוף יתרו) בארו מאמר זה ואמרו כשנתן הקב"ה את התורה צפור לא צווח עוף לא פרח שור לא געה כו', אלא העולם שותק ומחריש כו' כדי שידעו הבריות שאין חוץ ממנו, ואמר אנכי ה' אלהיך, ולעתיד לבוא כתיב אנכי אנכי הוא מנחמכם (ישעי' נ"א, י"ב). ביאור זה דע כי כבר כתבנו (בחלק הראשון פרשת וישלח על מאמר ויותר יעקב לבדו) בבאור מאמר ועברתי בארץ מצרים כו' עד אני הוא ולא אחר כי הנה כל חלק נבדל הוא נמשך אחר הכלל עם התקרבותו אליו כמו שאנחנו רואים בהתקרב נר קטן אצל לבת אש ידעך אור הנר כי כח יקוד הלהב הגדול ימשוך וישאף חלקו אליו עיי"ש השלמת הדברים ובחבורנו על ההגדה. והוא הטעם והיא הסבה אל העדר כל הקולות בעת נתן ה' יתברך את הוד קולו כי בהשמע קול אלהים חיים המשפט שיתבטלו כל הקולות אשר בעולם שהם חלקים קטנים מקולו של הקב"ה ואין להם מציאות במקום הקול האמתי, וזהו קול גדול ולא יסף ר"ל שאין עוד בלעדו וממנו לא ימצא כ"א ע"י השתלשלות המדרגות. וכן לעתיד יגלה הקב"ה כבודו לעין כל נאמר ג"כ הס כל בשר מפני ה' כי נעור ממעון קדשו (זכריה ב', י"ז). וזהו אנכי אנכי הוא מנחמכם כמבשר ואומר כי כאשר יגלה הקב"ה כבוד מלכותו ויחשוף זרוע קדשו, האלילים כליל יחלוף, ולא ישאר בעולם כ"א איש דכא ושפל רוח כמאמר ואל זה אביט אל עני ונכה רוח כו' (ישעיה ס"ו, ב') וזהו שאמר אחר כי אנכי אנכי הוא מנחמכם א"כ מי את ותיראי מאנוש ימות כו' ותשכח ה' עושך כו':
כי בשמחה תצאו ומאמר כי בשמחה תצאו נראה להמתיק ע"פ משל לעשיר אחד היה מבקש להתחתן עם בתו וימצא עלם נחמד אצל רב אחד בעיר רחוקה ולא דרש מאת הרב שום נדן רק מתנה להכלה נזמיה וכדומה, והרב הבטיח לו, ויהי ימים אחדים אחר התנאים ובא מכתב אל הרב מאת מחותנו שימהר לשלוח המתנות להכלה כמו שהבטיח, ויתפלא הרב עד מאד לאמר מדוע ימהר עלי כל כך, ומדוע ידחיק השעה, ולימים עוד שבעה והנה עוד אגרת באה למהר לשלח המתנה אל הכלה, ויהי כי ללא ענהו דבר ויכתוב אליו העשיר דע כי לא אתעכב עוד כי כאשר לא תשלח עתה אחזיר לך כתבי התנאים, והרב כראותו את דברי האגרת הזאת וילך במר נפש מאד וימכור את הספרים אשר היו לו ושארי דברים ושלח מתנה אל הכלה, ויהי כאשר הגיע זמן החתונה ויסע הרב ויבוא אל עיר מושב מחותנו והעשיר שמח מאד לקראתו וקבל פניו בכבוד והדר, אבל הביט בפני הרב כי הוא יושב בפנים זועפות, וישאלהו העשיר מדוע פניך רעים נראה ככועס או כדואג, הגידה נא ידידי מה הוא לך, ויען הרב ויאמר אגיד לך האמת כי חמתי עליך מדוע מהרת עלי על דבר המתנה פחז כמים שהייתי מוכרח עי"כ למכור כל הספרים היקרים שהיו לי ושארי חפצים נכבדים, וישאלהו העשיר מה הפסדת ע"י המהירות הזאת הלא סוף סוף היית מוכרח למכור להשלים דברי התנאים, השיב הרב ואמר כי אני היה לי דרך אחר איך להשיג מתנות להכלה, כי הלא רחוק ביני ובין עירך כחמשים פרסאות ויותר, והיה בדעתי כאשר יגיעו ימי הנשואים אקדים את עצמי לצאת לדרך ארבעה שבועות קודם יום החופה והייתי מתעכב בעיר פלוני והייתי דורש שמה בדברי תוכחות או הספד על אדם גדול, והייתי משיג את הכסף הנדרש ממני בדרך נסיעתי על החתונה ולא הייתי צריך למכור מכל הדברים אשר לי בבית, אז אמר אליו העשיר הלא רק בעבור זאת הייתי ממהר עליך והייתי נוגש אותך, כי יראתי מאופן זה כי לא תהיה תפארתי על הדרך כי בכל דרך נסיעתך יודעים מזה כי אני התקשרתי עמך ואתה תעמוד ותתעכב בעיירות לדרוש תוכחות והספדים לבכות ולקונן, לא נכון כן לפי כבודי ולכל בני ביתי הגבירים, לכן עשיתי בחכמה למהר עליך כל אשר לך לעשות מהר ועשה למען כאשר תכין לפניך הדרך לנסוע אלי על החתונה תהיה נסיעתך מביתך בשמחה ובשירים, וקול בוכים לא ישמע על פיך. הנמשל כי ישראל מתפלאים מאד על אריכות הגלות ואם הדבר תלוי בתשובה והורדת דמעות הלא אפשר לעשות זאת אחר בוא המבשר המשמיע ישועה אז נוכל ללכת אל הבהכ"נ ולבכות ולהודות, ע"ז הקב"ה משיב הלא אני אין כבודי בכך לנסוע אל החתונה עם מלך עולמים יתברך שמו ולבכות, רק כל מה שיש לכם לבכות בכו עתה ולא ישאר עליכם שום חוב אז יאמר עליכם שמחים בצאתם. וזהו שאמר הקב"ה הלא זה הוא כבודי כי בשמחה תצאו אשר מיד כאשר תצאו מן בגלות תהיה התחלת הנסיעה רק בשמחה, וזהו טעם מספיק אל מה שאמר תחלה כי לא מחשבותי מחשבותיכם כו' כי רצוני הוא כי בשמחה תצאו. והבן:
תשובת הקב"ה למלאכים כי כלל ישראל מקפידין במצוות ובהשקפה ראשונה יפלא מאד כי אין זו תשובה על שאלת המלאכים כי הלא כבר כתב בתורה אשר לא ישא פנים, ואם כי הקדוש ב"ה רואה בהם זכות גדול שהם מדקדקים עצמם עד כזית עד כביצה יש ויש ביד הקב"ה לגמול להם כצדקתם מאוצרו הטוב, לא בנשיאות פנים שכבר כתב ההיפך. וביותר יפלא על המלאכים מה ענין תפישתם בפסוקים אלה והלא לא נעלם מהם מאמרו יתברך וחנותי את אשר אחון ובגמרא: אע"פ שאינו הגון כו' (ברכות ז'). ויפה אמר ידידי הרב מו"ה חיים נ"י כי ההכרח היה לכתוב בתורה אשר לא ישא פנים למען לא יזדמנו בני אדם שיקילו על עצמם ולסמוך על חסדי ה' יתברך שהוא נושא פניס לישראל ע"כ כתב אשר לא ישא פנים להתודע ולהגלות שאין הקב"ה ותרן וע"כ יפה שאלו המלאכים א"כ איך כתבת ישא ה' פניו אליך, ע"ז השיב הקב"ה איך לא אשא להם פנים הלא אני כתבתי בתורה ואכלת ושבעת וברכת והם מחמירים על עצמם ומדקדקים עד כזית עד כביצה וא"כ אם הם מחמירים על עצמם עוד יותר על המצוה כש"כ שלא יגרעו לפחות מן המצוה ולמה לא אשא פנים אל מדקדקים כאלה כי אחר שהם מחמירים על עצמם יותר מן החיוב כש"כ שלא יקילו להם לפחות מן החיוב:
נתקללה בבל נתקללו שכניה וכו' אמר הכותב אם יש את נפשך לעיין בספר מעון הברכות מה שכתב בבאור מאמר נתקללה בבל כו' תמצא שמה מרגלית טובה תלויה במאמר הנזכר, כי המחבר ספר מעון הברכות ביאר מאמר זה ע"פ הקדמה אשר שמע מפי מו"ר הצדיק נ"ע בעהמ"ח ספר זה, והוא באור נחמד ונעים על מאמר המאוס מאסת את יהודה כו' היש בהבלי הגוים מגשימים כו' (ירמיה י"ד, י"ט-כ"ב) שאין קשר מאומה אל הכתובים האלה, ויען שהבאור כבר נדפס לכן משכתי את ידי מלהעתיקו פה מפני הוצאות הדפוס, אבל העירותיך ע"ז מפני כי הגאון בעל ספר מעון הברכות ז"ל לא כתב זאת מבואר ששמע מפי הרב המגיד מדובנא רק כתב שמעתי מפי חכם אחד.
מדרש: אמר להם הקב"ה אבדתם נעשה שמרו נשמע. באור זה על דרך מאמר המשורר ע"ה אלהים אלי אתה אשחרך צמאה לך נפשי כמה לך בשרי בארץ ציה ועיף בלי מים (תהלים ס"ג, ב'). והענין בזה כי עתה כל עיקר עבודתנו רק בחפץ ורצון לא בפועל, כמו אמירת הקרבנות ונחשב לנו כאלו הקרבנו בפועל וכן זכירת עליית הרגל, וכדומה כמה מצות אשר הקב"ה מקבל מאתנו רק חפץ הלב והתשוקה והלמוד בההלכות האלה. ממש על דרך בן בא ממרחקים אל אביו ושניהם אביונים, והרבה האב לשאול את בנו היקר פעם אחר פעם איך ומה מעמדך בבריאות גופך, וכדומה כמה שאלות, ונתן לו טעם על רבוי שאלותיו ואמר לו בני יקירי אם היה יכולת בידי הייתי ממעט בשאלות ומרבה בתענוגים והייתי מכבד אותך במאכלים ערבים ומשקים יקרים ובכמה מתנות, והייתי נושא משאות מאת פני כמשפט האב אל בנו, אבל עתה אין בידי מאומה ואין בכחי להראות אהבתי כ"א בשאלות שלומך, לכן אני מאריך בשאלות כפי עוצם אהבתי אותך. וזהו אבדתם נעשה שמרו עכ"פ נשמע כי לעשות בפועל נאבד מאתנו בעוה"ר וראוי לנו עכ"פ לשמור נשמע, לשמוע ללמוד וללמד, וזהו - אלהים אלי אתה אשחרך, כי עתה אין בידי רק לשחר פניך ולהגיד תהלתך ולהגות בתורתך, יען כי צמאה לך נפשי כמה לך בשרי בארץ ציה ועיף ובמה נכבד מלך הכבוד אם מאומה אין בידנו:
ברכת יצחק לעשו והיה כאשר תריד וחוץ לדרכנו ראוי להתבונן מאד בברכת אשר תריד והלא אמר לו תחלה פעמים ושלש שאין לו עוד מאומה במה לברך את עשו, עוד ראוי להתבונן במה שאמר בלשון והיה כמתנבא ומבשר ואומר והיה כאשר תריד, ואם היה כמסתפק ראוי היה לו לומר אם תריד או כי תריד לא בלשון והיה. אבל דע כי ענין מסירת הברכות הוא כמאמר המדרש (בראשית רבה ס"ו) ויתן לך האלהים לך בזכותך היינו כי כן דרכו יתברך לבחור הגדול אשר בדור אשר בזכותו ותמימותו יוריד ההשפעה אל העוה"ז, כנאמר באברהם התהלך לפני והיה תמים ואתנה בריתי ביני ובינך (בראשית י"ז, א'-ב') פי' בזכות צדקתך ועבודתך אשפיע ברכה אל כל העולם, וכמשפט הזה חשב יצחק על עשו כי הוא צדיק במעשיו ויוריד השפע אל כלל העולם, כמשפט הכהנים שנאמר בהם כה תברכו כו' כי המה מקבלים השפע מלמעלה ומשפיעים למטה. וזאת היתה מועדת לבכורים טרם באו הלוים תחתיהם, ועשו הבכור היה מיועד להוריד השפע לארץ ע"י עבודתו המיועדת לו, וזהו ויתן לך בזכותך, ורבקה אשר ידעה האמת אמרה אל יעקב שילך הוא תחתיו ויקבל על עצמו העבודה אשר בעבורה תהיה הברכה, וכמו שנתבאר במקומו, ומזה הטעם נתן יצחק אל המקבל ההשפעה ברכת הוי גביר לאחיך, כמו יוסף הוא השליט הוא המשביר, כי ראוי הוא לעבוד אותו כי בצלו נחיה. ומעתה לא חידש יצחק אל עשו דבר רק הטיל תנאי בהברכה אשר בירך את יעקב, וכך אמר לו הנה משמני הארץ יהיה מושבך ומטל השמים מעל, ואת אחיך תעבוד, פי' כאשר יעקב ישפיע לך משמני הארץ ומטל השמים אז הוא יהיה לך לגביר ואתה תעבוד אותו בעבור גמולו הטוב, לא כן אם יחטאו ישראל ותתמעט השפע על ידם, וזהו כאשר תריד כאשר תהיה מחוסר השפע, אז ופרקת עולו מעל צוארך, כי למה לו לסבול עוד עול עבודתו. ומכלל דבריו שמענו כי היה כמתנבא אשר עתידים ישראל להקל מעליהם עול העבודה אשר מסבתה נהיה טובים ונשבע לחם וזאת שמענו ממה שאמר והיה כאשר תריד, לכן יתפלאו ישראל איך לא בקש עלינו רחמים.
אמר הכותב עודי מדבר בזה אזכרה מה שראיתי בהלקוטים של רבינו הגדול הגאון החסיד מו"ה אליהו מווולנא זצוק"ל על מאמר רב פפא הוה סליק בדרגא אשתמיט כרעי' בעי למיפל אמר לי' רבי חייא שמא עני בא לידך ולא פרנסתו כו' (בבא בתרא י'). ולכאורה מדוע עלה על לבו דוקא שמא עני בא לידך ולא העלמה ממצוה אחרת. אבל כבר רמז ע"ז בעל הטעמים כי פתוח תפתח את ידך לו, וטעם של פתוח תפתח הוא דרגא תביר רמז להמתעלם מן הצדקה תופחת דרגי' תחתיו. גם על מאמר ונתנו איש כופר נפשו (שמות ל', י"ב) מלת ונתנו מוטעם בקדמא ואזלא לרמז על מאמרם ז"ל אמר לה ר' חייא לדביתהו כי אתי עניא אקדימי ליה רפתא כי היכי דלקדימו לבניך כו' גלגל הוא שחוזר בעולם (שבת קנ"א, ב'), והנה מלת ונתנו גם לאחור היא נקראת ונתנו ונקראת כן פנים ואחור כי גם הנותן יצטרך לפעמים שיתנו לו, זהו שרמז ונתנו בקדמא ואזלא אקדימו רפתא לעניא כי היכי דלקדימו כו' לכן הקדם אתה ותן לו ע"כ.
היינו כחולמים ועל דרך הפשט האמתי הכוונה במאמר היינו כחולמים כך הוא, כי בעת אשר האדם ישן ורואה חלום טוב או רע נדמה לו כי הוא אוכל ושותה מכל מיני מעדנים, ואם יצוייר שיאמר לו אחד כי שקר הוא, אינו רק חלום הלא יענה ויאמר לו הלא אנכי יושב על השלחן ואוכל ושותה, כי בחלום נדמה לו כן שהוא מיסב על השלחן בפועל, ומתי נתברר לו שאינו רק חלום, הלא רק אחר כך כאשר יקיץ ורקה נפשו אז ידע ויאמין כי מה שהיה תחלה היה רק חלום ולא בפועל ממש. זהו שהמליץ עלינו על כל הצרות שעברו עלינו ואנחנו מתמרמרים עליהם כאלו הם צרות בפועל ממש, ולעתיד כאשר נקיץ משנתנו בשוב ה' את שיבת ציון ותפקחנה עינינו אז נבין האמת ויתברר לנו למפרע שהיינו עד עתה כחולמים והיינו מצטערים על חלום רע כאלו הוא בפועל ואז נדע האמת שהיה רק כענין חלום, וזהו בשוב ה' את שיבת ציון ואז נעורר עצמנו משנת תנומתנו עלי משכבנו בלילות, אז נראה עין בעין כי עד עתה היינו כחולמים, והבן.
כבר מלתי אמורה בבאור מאמר נפלא זה בספר ברית אבות על מאמר שומר פתאים ה', כי הנה המרחמים יתחלקו לב' סוגים יש ירחם מצד טוב לבו כי חפץ חסד הוא, ויש ירחם אך מסבת הצער והכאב שהשיגו ע"י שמעו זעקת הדל וכל עיקר כוונתו לדחות הצער מעל עצמו (כמ"ש החסיד ז"ל בחובת הלבבות שער הג') וההבדל ביניהם הוא באם ירגישו באחד שהוא עלול ליפול ברעה, הנה הראשון ילך מיד וישתדל לבטל רעתו ולהחיש מפלט לו ויתעורר לפעול רחמיו גם טרם תתנוצץ הרעה, בהיות חפצו ורצונו בתקנת זולתו, לא כן המרחם השני שעיקר כוונתו לדחות הצער מעל עצמו, הנה כל עוד שאינו רואה הרעה בעיניו ואין נפשו עגומה עליו לא יחוש כלל להשתדל בטובת רעהו והצלתו כל עוד שאינו שומע מר צעקתו. וזהו ממש מאמר כי ה' יהיה בכסלך דברים שאתה כסיל בהם, היינו שאינו מרגיש בהם עדיין. וזהו ושמר רגלך מלכד שישמור אותך שלא ילכד בפח יוקשים, וזהו חנון ה' וצדיק כו' ורחמיו גדולים ונאמנים כ"כ עד כי שומר פתאים ה', כלומר אפילו אותן דברים שעדיין אתה כסיל בהם הוא ישמור אותך מתחלה ויברא הרפואה קודם למכה:
שמחה ומשתה בפורים והגאון מו"ה יעקב צבי נ"י בן אחותו של הרב המחבר ז"ל הוסיף דברים בזה להמתיק מאמר חכמינו ז"ל חייב אינש לבסומי בפורי' עד דלא ידע בין ארור המן לברוך מרדכי (מגילה ז', ב'). כי הנה בעת שנתחדש הנס שמחו מיד על תשועתם ועל הצלתם, ומסבת שמחתם עשו משתה ע"כ נאמר בהם שמחה ומשתה, משא"כ ברבות הימים ובסגות הזמנים שנשתקע כל ענין השמחה מהצורך לעשות תחלה משתה אשר ע"י המשתה נבוא אל השמחה, וא"כ בזמננו אחר כי המשתה הוא לעורר השמחה מהצורך להרבות בשתיה כי ע"י רוב המשתה תתרבה השמחה, אכן הלא מהצורך לקיים גם מאמר הראשון שמחה ומשתה כאשר היה בראשונה בעת נעשה הנס ובמה אשר נשתה בראשונה לסבב השמחה איך יצאנו ידי חובת משתה ושמחה, לכך חייב לבסומי עוד ואז במעט שישתה מאז והלאה מקיים שמחה ומשתה כאשר היה בראשונה. ומ"ש עד דלא ידע בין ארור המן לברוך מרדכי הכוונה בזה כך הוא כי הנה חז"ל אמרו לעשות כרצון איש ואיש זה מרדכי והמן, כי שניהם הסכימו שלא לאנס על השתיה, מרדכי נתכוון למען לא ישתו כל מאומה, והמן נתכוון למען לא תהיה שתייתם באונס רק ישתו בבחירתם ורצונם, וכוונת מרדכי היתה שלא ישתו יין נסך. והנה אח"כ כאשר התחילו לטעום ולשתות מעט היו חלוקים בדעותיהם כי מרדכי חפץ אם יתחילו לשתות ישתו יותר מדאי למען ישתכרו ואז גם אם יהיו נכשלים בחטא יהיו פטורים וכמאמר יכולנו לפטור כל העולם כולו מן הדין שנאמר ושכורת ולא מיין, אבל חפץ המן היה שישתו אבל לא ישתכרו למען יגיע להם עונש על מכשול החטאים שיעשו מסבת המשתה. ולזה תקנו ימי משתה ושמחה לתקן המשתה של אחשורוש, ואחר שצריכים לשתות עוד לתקן משתה של אחשורוש וגם לעורר השמחה כאשר כתבנו מהצורך לעשות זכר לכוונת מרדכי שהיה חפצו ורצונו אם יתחילו לשתות ישתו עוד עד שישתכרו. ורצונו של המן לא היה כן, וזהו שאמרו עד דלא ידע בין כוונת המן לכוונת מרדכי, ואחר שמסבת שכרותו לא ידע ההבדל בין כוונת כ"א בזה הגיע לכוונת מרדכי כי שתה ונשתכר ונעשה זכר אל מה שהסכים הוא. ומ"ש בין ארור המן לברוך מרדכי הוא רק בעבור שהוא מזכיר אותם הוא מקיים בהם מאמר זכר צדיק לברכה ושם רשעים ירקב, לכן הזכיר את המן וקללו הזכיר את מרדכי וברכו, והבן:
וזה שסיים הכתוב ולא ירבה לו נשים, ובמדרש: ופניתי אני לראות חכמה והוללות וסכלות. שלמה החכים עצמו על גזירתו של הקב"ה ואמר למה אמר הקב"ה ולא ירבה לו נשים לא בשביל שלא יסור לבבו, אני ארבה ולבי לא יסור מיד עלתה יו"ד של ירבה והיה מקטרג כו' לסוף מה כתיב ביה נשיו הטו את לבבו (שמות רבה ו') והפליאה נשגבה למה זה יחדו ז"ל הקטרוג הזה אל אות יו"ד אשר במלת ירבה לבד ולא אל כל הכתוב ולא ירבה לו נשים, אמנם כבר אמר בזה הרב ר' אלי' מ"ץ ז"ל כי שלמה המלך ע"ה חקר בטעם מצוה זאת ולא ירבה לו נשים והיה שופט כי טעם המצוה שלא יהיה בעל תאוה. אבל לפי דעתי יקשה מאד מדוע לא אמר הכתוב ולא רבה נשים מכבר להורות תנאי שלא לקחת ולבחור מלך אותו שיש לו נשים רבות מכבר יען כי הוא בעל תאוה רחוק מיראת שמים, ואחר אשר עינינו רואות שלא אסר הכתוב אותו שהיה לו נשים רבות מכבר, רק הזהיר מכאן ולהבא ולא ירבה כו' בע"כ שאין הטעם מסבת התאוה רק מדאגה פן יסירו את לבבו א"כ על אותם אשר לו מכבר אין דאגה, כי הלא אנחנו רואים כי עד עתה לא הסירו את לבבו וכאשר היו באמנה אתו עד היום כן יהיו אח"כ, רק הכתוב חשש על החדשות אשר יקח פן המה יסירו את לבבו. א"כ אמר שלמה כי אצלו אין מקום אל החשש הזה וכאמרם ז"ל (יבמות ע"ו, א') שלקח אותו לאהבן ולגיירן, והאמת לא כן הוא כי הכתוב אמר ולא יסירו את לבבו וא"כ מה פעל בזה שכוונתו לאהבן ולגיירן, ע"ז קטרג היו"ד של ירבה אם היה הטעם מחמת תאוה מדוע לא נאמר ולא רבה לו נשים אם לא שהכתוב מורה שיש סכנה בדבר שלא יפתו אותו.
צדק ומשפט מכון כסאך... באור המאמר דע כי כבר אמרו במדה שאדם מודד בה מודדים לו (סוטה ד') עוד אמרו כל המעביר על מדותיו מעבירים ממנו כל פשעיו (ר"ה י"ז, א') א"כ בהכרח יתחלק הדין של מעלה על ב' אופנים כי אותו האדם שהוא מתנהג עם הבריות לפנים משורת הדין, והוא עושה עמהם רק חסד והוא מוותר על שלו ומעביר על מדותיו, גם מלמעלה מגלגלין עליו כן בצדקה וחסד, ואותו שהוא אוחז במדת האמת לבלי לוותר מאומה גם למעלה ידונו אותו כן כאמרם ז"ל מה ראה אמת ראה (סנהדרין קי"א, א'). וזהו צדק ומשפט מכון כסאך בעבור ב' ענינים אלה מכון כסאך לשפוט בני אדם, מהם ידונו בצדק ומהם שיהיו נדונים במשפט. ומבאר הסבה לזה יען חסד ואמת יקדמו פניך, היינו כי גם בבעלי דינים יש ב' סוגים היינו באותם אשר יגישו לפניך בדין וא"כ תשפוט את כל אחד עם מדתו שהוא מודד בו. ואולי זהו כוונת מאמר מלפניך משפטי יצא עיניך תחזינה מישרים (תהלים י"ז, ב') לדון אותי לפנים משורת הדין.
יסר בנך כי יש תקוה ולי אני הכותב נראה בפשט המאמר להסמיכו אל מאמר שאחריו גדל חמה נושא עונש כי אם תציל ועוד תוסיף. והרצון בזה כי יש יכה את בנו על כל דבר פשע אשר יראה בו, ויש אשר יאמר להתרחם עליו וימנע ממנו שבט מוסר, אבל כבר יזדמן כי בפרוץ עליו החטאים עד למכביר עד אשר לא יוכל עוד שאתם מרוב שיחו וכעסו יקום עליו לעשות בו שפטים, ואז יוכל להיות שיהרגהו בחמת אפו. לכן יעץ החכם ע"ה ואמר יסר בנך כי יש תקוה שעי"כ יקח מוסר להטיב דרכיו, ואל המיתו אל תשא נפשך שלא תמתין עד אשר תכבד עליו אשמתו עד אשר תמיתהו. וביאר דבריו ואמר דע כי זה הוא גדל חמה מי שהוא נושא עונש, היינו שהוא מתעצל מהעניש את בנו, ולא תוכל לתאר אותו בשם רחמן רק שם אכזר ובעל חמה יען כ"א תציל פעם אחד והיה זה סבה ועוד תוסיף להכותו אח"כ מכה רבה:
ולא אמנע טוב מלהזכיר מה ששמעתי בשם הגאון מו"ה העשיל אשכנזי נ"י מלובלין כי לשון הגמרא כך הוא אמר ר' יאשיה מאי דכתיב שאול ועוצר רחם ארץ לא שבעה מים, וכי מה ענין שאול אצל עוצר רחם, אלא לומר לך כו' ומה רחם שמכניסין בו בחשאי כו' מכאן תשובה לאומרים אין תחיית המתים מן התורה. באור זה כי רז"ל הרגישו שאין הכתוב על סדר כי אמר שלש הנה לא תשבענה וארבע לא אמרה הון, שאול ועוצר רחם ארץ לא שבעה מים ואש לא אמרה הון היה ראוי לחבר שאול אל אש כי זה הוא דבר המכלה וזה הוא דבר המכלה, משא"כ אלו השנים עוצר רחם, וארץ לא שבעה מים המה דברים עקריים לקיומו של עולם. לכן יפה הקשה ר' יאשיה מה ענין שאול אצל עוצר רחם היה לו להסמיכו אצל אש לזה אמר לומר לך ומה רחם כו' מכאן תשובה כו':
כך היא דרכה של תורה... וחוץ לדרכנו נראה עוד בבאור מאמר כך היא דרכה של תורה כו' אם אתה עושה כן כו' על דרך ב' בחורים למדו יחד אצל רב אחד, ואח"כ זה נשא אשה בעיר קטנה וחותנו נתן לו ג' או ד' מאות זהובים ועשה לו חנות ממיני מזון להתפרנס מזה, וחבירו בא אל עיר גדולה אל בית עשיר גדול ויעש לו חנות והצליח מאד, אחר כמה שנים היה לחבירו זה עסק שהיה צריך לנסוע אל העיר הגדולה הנ"ל ונזכר כי יש לו שמה חבר אמר אלכה ואראנו, וילך שמה ולא היה יכול לגשת אליו כי החנות היתה מלאה כמה סוחרים מעסקים שונים, והיה עומד עד עת האוכל בצהרים אבל לקול המולה ולגודל הטרדה לא הלך לסעוד סעודתו, ויתמהמה עד בוש עד כי חלף היום ודלתות החנות נסגרו אז בא אל ביתו לדבר עמו וישאלו איש לרעהו לשלום, ויאמר לו כי הוא יושב בעיר קטנה ופרנסתו בצמצום אבל עכ"ז יתרון לי עליך כי לעת האוכל אני אוכל ושותה ויערב לי ואתה מה יתרון לך מכל העושר הזה ומכל הרכוש הזה אם לא תוכל להציל גם רגעים אחדים להחיות נפשך הרעבה גם צמאה, ויענה ויאמר לו עונג שלך מפת בגך הלא ידעתי מאד מה היא, אכן העונג אשר לי מהמוני הטרדות אין לך ידיעה ממנו כל מאומה ולא תוכל לדעת ולהשיג בלתי כאשר תזכה ויצליח ה' את מעשיך ותגיע ג"כ לעושר מופלג כזה אז תדע ואז תשכיל מה רב העונג על שאין לי פנאי לאכול, כי זה כל ישעי וכל חפצי. הנמשל כי באמת כאשר נאמר אל אחד פת במלח תאכל כו' ודאי יאמר איך יערב לי חיים כאלה, אכן אם אתה עושה כן כלומר אחר אשר גברה בחירתך הטובה והשלכת את כל חפצי עוה"ז אחרי גוך ושקידתך רק בתורה תמיד כל היום והלילה, אז תדע ובחנת אז תבין דבר אמת כי אשר בעוה"ז כו' ואין עונג גדול מזה בשום אופן, והבן:
טוב כעס משחוק טוב כעס שהקב"ה כועס וכו' וקרוב לומר בכוונת מאמר זה על דרך מאמרם ז"ל התחילו הם בוכים ור' עקיבא משחק אם לעוברי רצונו כך לעושי רצונו על אחת כמה וכמה (מכות כ"ד, א') ועל דרך זה ביאר הגאון ר' אליהו מוילנא נ"ע מאמר עצביהם כסף וזהב מעשה ידי אדם וכו' ישראל בטח בה' עזרם ומגינם הוא (תהילים קט"ו ד'-ט') כלומר אתה ישראל בטח בה' אחר אשר אתה רואה כי עזרם ומגינם הוא אל העובדים עצבים, ואם לעוברי רצונו כך וכו' וזהו טוב כעס שכועס הקב"ה על הצדיקים בעוה"ז גם שהם בדלות ושפלות יש לדעת שהוא רק טוב להרבות שכרם אח"כ, ומאין יתברר זאת באור ואמר משחוק שהוא משחק עם הרשעים בעוה"ז ואם לעוברי רצונו כך וכו'.
אדם יסודו מעפר יש להמליץ בזה על דרך בעל עגלה עשיר ולעת זקנתו קרא אל ביתו בטלן מן הבטלנים אשר לבית המדרש ועשה עמו כתב שותפות שיהיו יחד חברים, ואחר אשר כתבו הכתב בקנין גמור ואחר המשתה אשר עשה לו אמר אל הבטלן עתה קום נא הכן את עצמך לדרך כי אתה תלך עם הסוסים על היריד ואני אלך לבית המדרש ללמוד. כן הדבר בהגוף והנפש אשר מצד הטבע ראוי אל הגוף לעמול על דברת צרכי הגוף והנפש יהיה כל עסקיה ברעיונות קדושות בהשכל וידוע בתורה ותפלה, והאדם עושה בהיפך הגוף עומד ומתפלל כורע ומשתחוה ונופל על פניו, והנפש הולכת אז לסחור ובעת התפלה תעבור ארחות ימים ממדינה למדינה ומעיר לעיר, וזהו בנפשו יביא לחמו מה שראוי אל הגוף איש האדמה לסחור ולהנשמה להתפלל ולהשכיל באמתו יתברך יעשה הכל בהיפך.
וזהו ששואל אחד מי יודע וכו' עוד שאל אותם ואמר שנים מי יודע כו' כי עוד יש טעם על שחיבב יתברך את האדם יותר מן המלאך כי המלאכים אמרו תנה הודך על השמים והקב"ה נתן את התורה רק למטה לבו"ד יען כי בתורה יש ב' חלקים, צדק ומשפט, משפט הוא אשר בין אדם למקום, וצדק הוא אשר בינו לבריות, והמלאכים לא היה בכחם לקבל רק אותו חלק אשר בינם למקום אבל אשר בין אדם לחבירו לא שייך בהם, כי איך שייך להזהיר להם לא תגנוב לא תגזול כאמרם ז"ל גניבה יש ביניכם כו', וא"כ לא היה בכחם לקבל רק לוח אחד מן הב' לוחות אבל את השני המדבר ממצות שבינו לחבירו לא היה אפשר להם לקבל, ע"כ יפה שאל ואמר שנים מי יודע, ומי הוא המשיג הצדק אשר בהם הלא שנים רק אני היודע אותם ומבחין ישרם עד מאד והם שני לוחות הברית. ואמר עוד שלשה מי יודע כשואל ומתמה וכי יש לכם השגות בכחות מתחלפות וממדות שונות זו מזו הלא צבא לכם בחק הבריאה להיות איש איש מבין ומאזין ויכול באותו הכח הנשפע אליו אבל לא במה שחלק יתברך לחבירו שע"כ היה מהצורך לשלוח אל אברהם ג' מלאכים, זה שמתייחס אל החסד להציל את לוט, וזה שמתייחס אל הגבורה להפוך את סדום, וזה לבשר את שרה אבל האדם הישראלי הוא הלא נעטר בכל סגולות אלה וכאלה, כי הוא נצר ממטעי קודש מאברהם איש החסד מיצחק אשר מדתו פחד יצחק, ומיעקב איש האמת. ממש על דרך שר גדול היה לו פקיד בחצרו זה כמה שנים, ולזמן בא אל ביתו איש חכם גדול והיה רך בשנים ויבחר בו השר ויקחהו אליו שיהיה הוא פקיד ונגיד ומשגיח על כל נכסיו, וקצב לו לשנה על אחת שבע על השכר אשר נתן אל הפקיד הראשון, והראשון עומד ומתמה לפני השר ויאמר אליו לא ידעתי אדוני מדוע העלם הזה מצא חן בעיניך אשר לא מצאתי אני, והשר לא השיב מאומה ובתוך כך הביט השר בעד חלון ביתו כי הרבה כלים טעונים עוברים בדרך המים אשר בין שדותיו, ויאמר אל הפקיד הזקן הזה העומד לפניו צא נא ושאל מה הכלים הטעונים ויצא וישאל ויבוא לפני השר ויגד לו כי הרבה עצים יעברו ילכו, ויאמר אליו השר שאל נא של מי הם ויצא וישאל, ויבא ויאמר של סוחר פלוני הם, ויאמר אליו השר שאל נא כמה נתן מחיר כל מדה ויצא וישאל, ויבא ויאמר לו כך וכך, ויאמר אליו השר שבה נא והתעכב עמדי, וישלח ויקרא לפניו את העלם החכם הנ"ל, ויבוא לפניו ויאמר אליו השר צא נא ושאל על הכלים הטעונים האלה ויצא והתעכב שם ואח"כ בא לפני השר ויאמר אליו הכלים טעונים עצים מהם לבנינים ומהם לעשות מהם כלים, והם של סוחר פלוני, וכך וכך נתן בעד כל מדה, וכך יעלה עליהם הוצאה עד אשר יביאם הסוחר אל מחוז חפצו, אז אמר השר אל הפקיד הזקן עתה ראה בחון מעלתו וחשיבותו בעיני, כי הדבר אשר אני מתקן עמו מהצורך לי שלשה אנשים ויותר כי הוא הלך רק פעם אחת וחקר ובחן את הכל בחכמתו ותבונתו. וזהו שלשה מי יודע שלשה רק אני יודע שלשה אבות כי אני הוא אשר בי הכח הכולל כחות של שלשת אבות ולכן לא אמר שלשה אבות רק שלשת, כי אצלי הכחות מתאחדות גם יחד וא"כ ראו עתה כי במקום אשר אעשה אני את פעולתי מהצורך אל שלשה מלאכים שיעשו פעולתם, וא"כ לא תתפלאו עוד על יקר האדם בעיניו יתברך.
ולכן אנחנו מוכרחים להקדים וכבר המלצנו בזה שכתבו ז"ל על הבקשה האחרונה אשר בתפלת אבינו מלכנו לומר אותה בחשאי אבינו מלכנו חננו ועננו כי אין בנו מעשים כו'. ממש על דרך אחד בא אל החנות לקנות סחורה על מלבוש, והיא מדבר עם הסוחר כמה מקחו מכל מדה, והסוחר אומר כך וכך והוא עונה ואומר: כי ראוי לו לפחות ממקח זה עד כי נתפשר עמו לתת לו כך וכך בעד כל אמה, אח"כ כאשר נתן לו הסוחר את הסחורה לחש לו על אזניו כי אין לו עתה מעות לשלם. כן כל התפלות והבקשות אשר בתפלת אבינו מלכנו אנו אומרים בקול ואבינו מלכנו האחרון חננו ועננו כי אין בנו מעשים לשלם אנו אומרים בחשאי: