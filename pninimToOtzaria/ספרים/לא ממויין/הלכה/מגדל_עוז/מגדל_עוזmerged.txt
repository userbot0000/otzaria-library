ספר בירת מגדל עוז

יעקב עמדן
ווארשא, דפוס ישראל אלאפין

סריקות:

https://www.nli.org.il/he/books/NNL_ALEPH990012730100205171/NLI

סריקות ממהדורות נוספות:

https://hebrewbooks.org/23725
https://hebrewbooks.org/30778
https://hebrewbooks.org/42733

% זכויות יוצרים

כל הזכויות שמורות ל"פנינים". הספרים מתפרסמים תחת הרישיון החופשי GNU Free Documentation License (גרסה 1.3 עם Invariant Sections, Front-Cover Text, Back-Cover Text):

Copyright (C) 2024  Pninim https://pninim.org
Permission is granted to copy, distribute and/or modify this document
under the terms of the GNU Free Documentation License, Version 1.3
published by the Free Software Foundation;
with Invariant Sections being "הקדשות", "פרויקט פנינים",
one Front-Cover Text:
"באדיבות פנינים - הספרייה החופשית pninim.org",
and one Back-Cover Text:
"באדיבות פנינים - הספרייה החופשית pninim.org
 גם אתם יכולים לסייע להרחבתה - דרך קופת הצדקה שלכם - ע"י תמיכה באברכים נזקקים שהם השוקדים על בנייתה".
A copy of the license is included in the section entitled "GNU Free Documentation License".


% פרויקט פנינים

המטרה של המיזם היא לאפשר לתלמידי חכמים נזקקים להתפרנס בכבוד תוך כדי יצירת ערך מוסף לכלל הציבור. תומכי הפרויקט זוכים לעשות צדקה בגדר של "מטיל בכיס" (שבת סג.) שהיא מעולה ממתנה (נהמא דכיסופא = "לחם של בושה") ואפילו מהלוואה.

במסגרתם הלימודית אברכים מכל רחבי הארץ עובדים על יצירת מאגר תורני ממוחשב שניתן להשתמש בו ללא תמורה (ואפילו למטרות מסחריות, בכפוף לתנאי הרישיון). ספרים עתיקים נסרקים ועוברים תהליך המרה מתמונה למסמך תמליל ממוחשב. לאחר מכן, כל טקסט עובר הגהה קפדנית - ומתפרסם לכלל הציבור באמצעות גישה מקוונת חופשית.

לפרטים נוספים נא בקרו באתרנו: pninim.org

סטיות מנוסח המקור צוינו כדלהלן:
- קטעים שלדעת העורך ראוי להחסירם מוסגרו בטילדות ~ ~
- קטעים שלדעת העורך ראוי להוסיפם מוסגרו בסוגריים מסולסלים { }

במקרה ומצאתם טעות או אי דיוק כלשהו - נבקש בכל לשון של בקשה להודיע לנו על כך בכתובת: contact@pninim.org



% הקדשות

- להצלחתו ולהצלחת בני משפחתו של התורם החפץ בעילום שמו ברוחניות ובגשמיות בתוך שאר עם ישראל
- לע"נ אברהם בן דוד
- לע"נ חנה בת אהרן
- להצלחת א.פ. בכל ענייניו
- נחמה בת שרה, רפואה שלמה
- לע"נ יוריי בן איליה
- לע"נ ברוניה בת לזר
- דוד בן אברהם, תשובה שלמה
- לע"נ יהודה בן שמואל
- לע"נ אסתר בת לב
- לע"נ חיה אסתר בת יעל
- טוביה בן מרים, רפואה שלמה בתוך שאר ח"י
- לע"נ אלעזר בן מנחם מנדל
- לע"נ ילנה בת יוריי













































<h2>שער</h2>
*ספר בירת*

*מגדל עוז*

(הוא חוזק העיר) בו ירוץ צדיק ונשגב ונמשכים ממנו

*ברכות שמים*

*גברו עד תאות נפש לאור אור החיים*

ובו הרבה ענינים כולל מוסר השכל וחידושי דינים באיסור והיתר מאת הרב המאור הגדול הגאון החסיד המקובל מוה׳ *יעקב עמדן* זצלל"ה:

*הוא* ספר שלישי מצורת בנינו של עולם הקטן יאיר נתיב מנהגי האיש הישראלי כל ימי צבאו והעתים העוברים על האדם על סדר שנות פרקיו השבע. מלא ברכת ה' שלא לגזול אביו ואמו כחבר לאיש משחית האומר בלבו אין תובע ולא נתבע. ולא ישא אלהים נפש אדם עמל היקבע. יתן לעמל אור להתהלך לפני ה׳ בארצות החיים. תושיע לרוב יודיע. יום ליום אומר יביע. בו ירבו ימיו ויוסיפו לו שנות חיים ושלום מעמל נפשו יראה ישבע. מתוכו ילמוד מה חובתו כל ימי משך דירתו בפרוזדור הלז היוצא שנה שנה גם עד זקנה ינוב בשיבה טובה לגור בשני עולמות דירת קבע בהתיישבו בראשון ע"פ תקון התורה והמצוה והטבע למען יקראו חיים גמורים לא ע״ד העברה כגון צבע. כי אם ע"ד הכנה לשני הנצחי ללין בטרקלין בל יפקד רע כי יכרע וכי ירבע. בטיט היון בל יטבע. בבור שחת לא ישקע כהולך על ארבע. מה יקר חסד אלהים מעולם על יראיו ובני אדם בצל כנפיו יחסיון אשר אליו כל לשון תשבע. צנה וסוחרה אמתו מגן וכובע. ישועה בראש צדיק מתהלך בתומו ומלא ברכות טוב ושפתי רננות יהלל ביום שבע:

*ווארשא*

בדפוס ישראל אלאפין נ"י,

שנת *תרמב* לפ״ק
мигдАЛь озь

т. е. крБнкая бамня

соч. раввина якова  змдена

(нравствекно-назндательнаго содержанія)

*вАрмАвА*

вь тинографіи и. о. Аланина дзв.тьная № 4

1882


дозволено цензрою

варма а 13 ман 18 1.
<h2>הסכמות</h2>
*הסכמות*

*הסכמת הרב החסיד המפורסם בוצינא קדישא איש אלקי קדוש יאמר לו נ״י ע״ה פ"ה כבוד קדושת שמו מהור"ר מרדכי מ"מ דק״ק טשארנאביל:*

*ידוע* ומפורסם גודל יקר תפארת קדושת חיבורי הגאון הגדול האיש אלקים קדוש רבי *יעקב עמדן* זצללה״ה. אשר הפליא לעשות בכל מקום ובפרט בחיבור הסידור תפלה והנה כאשר סידורים הראשונים אזלי לעלמא ונתקרעו שלא היה בנמצא אפילו אחד בעיר העיר ה׳ את מדפיסי קארץ לאדפוסי אודרא שני חלקים. הראשון וגם השני. אמנם החלק השלישי לא נדפס. כי לא עלתה בידם ונמצא הספר הקדוש חסר שליש בנינו עתה העיר ה׳ את רוח איש אחד להדפיס את חלק השלישי לבדו להיות למחברת קדש לשני החלקים הראשונים הנמצאים אשר לזאת אמרינן לפעלא טבא יישר חילו וה' יהי׳ בעוזריו להתחיל ולגמור וחלילה לשום בר ישראל להשיג גבולו ולהעלות החלק השלישי הזה על מכבש הדפוס בלתי רשות והשומע לדברינו אלה הנאמרים באמת וצדק ישב שאנן ושקט. כ"ד המדבר לכבוד התורה ולכבוד המחבר הגאון האמיתי יום ב' י"ב ימים לחודש אלול שנת *תקצד לפ"ק* פה *ק"ק טשארנאביל*

נאום *מרדכי* בלאאמ"ו מוה' *מנחם נחום* זצ״ל:

*הסכמת הרב החסיד המפורסם בוצינא קדישא איש אלקי קדוש יאמר לו נ״י ע"ה פ"ה כבוד קדושת שמו מוהר"ר ישראל דק"ק רוזין:*

*הן* הלום ראה ראינו המראה אשר נראה לנו אור זרוח לישרים מאיר ומזהיר ככוכבים במסילותם וכפנינים יקרים וכפו נחמד מעט הכמות ורב האיכות אשר חיבר הרב הגאון תפארת עוזינו הצדיק המפורסם מוהר״ר *יעקב עמדן* זצללה״ה. על אדני פז יסודתו ומחצבתו להורות דרך הישר בשכל צח בענין התפלה. והנה ביום ראות בו. ובראותו זיו הילולו. אחר אשר הוא מאוד נעלה. וכבר יצא צנורי החכמה מהגאון הצדיק הנ״ל בסידורים הקודמין אשר נדפסו שני חלקים הראשונים. וחלק שלישי חסר הי׳ ובכדי שיהא המלאכה נשלם בשלימות בלי שום גירעון. נדבה רוחו של הרבני הנגיד. מוהר"ר *מאיר חיים* במהור״ר *משולם* הכהן מבארדיטשוב להוציא לאור חלק השלישי. להיות למחברת קודש לשני החלקים הראשונים ע״כ אמרתי לפעלא טבא יישר חילו וזכות הרבים תליא ביה תבא עליו ברכות טוב. הכ״ד המדבר לכבוד התורה ולכבוד המחבר יום ב' ארבעה ימים לחודש טבת שנת *תקצ״ה* לפ"ק פה *רוזין*

נאום *ישראל* במהור״ר *שלום*:

{ברדיצוב תקצו: *הסכמת* הרב המופלא ומופלג בתורה וביראה ותיק וחסיד הישיש מוהרר *יצחק אייזק* מע"ה דק"ק בארדיטשוב:

*הן* כל יקר ראתה עיני ויאירו מנופת אמרי קדוש עליון הרב הגאון החסיד המפורסם מוהרר *יעקב עמדן* זצ"ל אשר הפליא לעשות בחבורו הקדוש סידור תפלה והסידורים הראשונים. אשר נדפסו בפעם הראשון אזלי לעלמא והעיר ה' את רוח. מדפיסי דק"ק קאריץ והדפיסו את השני חלקים הראשונים. והחלק השלישי לא זכו להדפיסו. וכעת העיר ה' את רוחו של הרבני הנגיד מוהרר *מאיר חיים* במהורר *משולם* הכהן להדפיס גם את החלק השלישי להיות למחברת קודש לשני החלקים הראשונים לחבר את האוהל להיות אחד וגם הלום אחרי רואי שיש תחת יד מהרמ"ח הנ"ל הסכמת מאדומ"ר הרב בוצינא קדישא מוהרר *מרדכי* מטשארנביל שלא ישיג שום אדם את גבולו משך עשרה שנים. אמרתי גם אנכי לא אמנע הטוב מבעליו וגזרתי אומר על כל איש אשר בשם ישראל יכונה שלא להשיג את גבול המדפיס הנ"ל בהדפסת הסידור הנ"ל משך עשרה שנים. מעת כלות ההדפסה הנ"ל הן על ידי עצמו והן על ידי גירי דיליה הן בהוספה והן בהגרעה הן במדינה זו והן במדינה אחרת הן במתכונתו והן שלא במתכונתו או בשאר ערמה ותחבולה בעולם וגם על המסייעים והתגרין ותגרי תגריהן מהמשיגי גבול מזידים חייבים וליקו בארור משיג מאחר שהם מחזיקים ידי עוברי עבירה וכל השומע לדברי תבוא עליו ברכת טוב. הכ"ד המדבר לכבוד התורה ולכבוד המחבר הגאון יום ה' ג' תשרי שנת *תקצ"ה* פה ק"ק *בארדיטשוב*

נאום הקטן *יצחק אייזק* בהרב *צבי בצלאל* זצ"ל:}
<h2>ברכות שמים</h2>
<h3>תעלת הברכה העליונה</h3>
*ברכות שמים*

% תעלת הברכה העליונה. בביאור משפטי הנולד עד היותו בן שמונה:

%% א *שנינו* בפי״ד תנוק בן יום אחד מיטמא בזיבה. ובנגעים. ובטמא מת. זוקק ליבום (אם נולד קודם מיתת אחיו) ופוטר מן היבום (אם חי אחר מיתת אביו אפילו מת מיד) מאכיל בתרומה. ופוסל מן התרומה. ונוחל ומנחיל. וההורגו חייב והרי הוא לאביו ולאמו ולכל קרוביו כחתן שלם: %% ב תינוקת בת יום אחד מיטמאה בנדה. אם ראתה טפת דם כחרדל. טמאה שבעה. ולכל שאר דברים הנ"ל דינה שוה לדין התינוק: %% ג אבל עובר אינו בכל זה. ומ״מ אסור להמיתו (עש״י סמ״ג): %% ד וצריך קבורה בודאי (עש״י סמ״א): %% ה גם לענין קדושין יש להחמיר בהוכר העובר. כמ״ש במקומו בס״ד: %% ו אמנם משנעקר לצאת הרי הוא כילוד לכמה דברים, הרי שישבה אמו על המשבר ומתה. מחללין עליה השבת. ומוציאין אותו. שמא עדיין הוא חי. והוא שידוע שכלו לו חדשיו (ולענין מילתו וכן לענין ירושה יתבאר עוד כל דבר במקומו בעזה״י): %% ז הולד שנולד בשבת. עושין לו כל צרכיו. ומרחיצין ומולחי׳ אותו וטומנין השליא ומיישרין איבריו: %% ח וחותכין טבורו. ונ״ל שיש לעשותו ע״י עובד כוכבים ומזלות היכא דאפשר וכל זה בשכלו חדשיו: %% ט אבל בן שמנה חי. ואפילו ספק בן שבעה שלא גמרו שערו וצפרניו. אסור לטלטלו בשבת (י"א עד שיהא בן עשרים) אבל אמו שוחה עליו ומניקתו: %% י בשבת אחר יום הלידה. אסובי ינוקא אסור. לפופי שרי. וע״י עובד כוכבים ומזלות מותר לעשות לו הכל: %% יא יונק תינוק מארמית ומבהמה טמאה. ומביאין לו חלב מכל מקום ואפילו בשבת: %% יב כבר נ"ל שדין ולד נקבה. כדין זכר. וה״ה לדין עובר ונפל ששוין בשניהם: %% יג בא״י נוהגים להיות נעורים אצל התינוק בכל הלילות שקודם המילה. ועוסקים שם בתורה (וי"ל בס"ה פ' לך לך דצ״ב) ובמדינות הללו נהגו כך בלילה שלפני המילה. %% יד ועושין קצת סעודה. ואין לה דין סעודת מצוה. שאינה אלא מנהג בעלמא: %% טו בליל שבת שלפני המילה נכנסין אצל התינוק ואוכלין שם פירות ומיני מתיקה. י"א שזהו שבוע הבן שנזכר בתלמוד (פ"ז דקמא וספ"ב דבתרא) ויסכים לזה שם שבוע. שכן השבת היא תכלית ימי השבוע כי אין טעם לקרות כך סעודת הברית. שהיא בשמיני. וקורין אותה סעודת זכר. אולי הוא לשון זכרון וזכירה. כלומר מפני ששכח התורה שלמד במעי אמו. שבא מלאך וסטרו בצאתו לאויר העולם (וכ"כ ז"ל הטעם שבאין לבקרו עכשיו לנחמו על שכחת תלמודו. ואני אומר זכרהו מאחר שבא להשכיחו. וזה דווקא בשבת לפי שנאמר בה ג"כ זכור. ועוד שהיא מצוה ראשונה שמקיים עתה. ועל כן עושין סעודה להתחלת התורה ושמירתה ובדין שתהיה חשובה סעודת מצוה (וכהסכמות האחרונים. ועחו"י) וזה טעם יפה אף נעים בענין סעודה זו ושמה. עי"ל שנקרא זכר ע״ש שבאין להזכירו שבועתו. שמשביעין אותו בשעת לידתו. וזהו ג"כ שבוע הבן. מלשון שבועה. ומזכירין אותו בפעם ראשון שבאה מצוה לידו. שהוא השבת. גם זה טוב ויפה. אלא שי"ל קצת א״כ מדוע לא נעשה ג״כ שבוע הבת. הלא גם היא מוזהרת על שמירת התורה (כי לא חלק הכתוב בין איש לאשה לכל עונשין שבתורה) ונראה א״כ שככה משביעין לנקבה כמו לזכר (ולדרך הראשון לא קשיא. דאשה אינה בת״ת) מ"מ לא קשיא כולי האי דפשיטא אינו דומה רבוי המצות שהאיש חייב בהם, ועל כולן חלה שבועתו. משא״כ באשה. ~ובס״ד~{אלטונא תקח: ובס"ת} י"ל הענין בטוב טעם ודעת. כי ידוע שכל הנשמות זכר ונקבה הן באין. עס"ה לך לך (ד צא ב') כי כל אחד הוא פלג בלבד והזכר הוא עיקר היצירה. והנקבה נכללת בו. לכן כשיוצא לאויר העולם. משביעין אותו לבדו ובזה מושבעת ג״כ בת זוגו בבת אחת. אבל לא נשבעת בפני עצמה. ובכן הכל מתוקן ונכון:
<h3>הבריכה העליונה</h3>
% הבריכה העליונה. במילה והלכותיה וברכותיה כתקונה ונתפרדו ממנה נחלים שלש עשרה

%% הנחל הראשון בטעם המילה

%%% א *עם* שהעלים הקב"ה טעמי תורה נעו מעגלותיה. הרב במ״נ פמ״ט משלישי התחכם לתת טעם למצוה זו. כדי להחליש האבר כפי היכולת. ולמעט המשגל באומה הישראלית. ואמר בהכרח סברתו זאת. ז״ל וכבר חשבו שזאת המילה היא השלמת חסרון יצירה, ומצא כל חולק מקום לחלק ולומר. איך יהיו הדברים הטבעיים חסרים. עד שיצטרכו להשלמה מחוץ. עם מה שהתבאר מתועלת העור ההוא לאבר ההוא. ולא נתנה מצוה זו להשלים חסרון הבריאה. רק להשלים חסרון המדות. והיות המילה מחלשת כח הקושי. ופעמים שתחסר ההנאה. הוא דבר שאין ספק בו כי האבר כשיושפך דמו ויוסר מכסהו מתחל' בריאתו. יחלש בלי ספק. {אלטונא תקח: ובביאור אמרו החכמי' ז"ל הנבעלת לערל קשה לפרוש ממנו.} זה החזק שבטעמי מילה אצלי עכ״ל לענין זה. ובאמת דבריו הללו מתמיהים מאד ~כו'~{אלטונא תקח: כי מה שזכר שכבר חשבו שהיא השלמת החסרון. נראה שרמז למ"ש בבראשית רבה (פי"א) ששאל פלוסופוס את ר' יהושע מ"מ לא נתנה מילה לאדה"ר השיב לו כל מ"ב צריכין תיקון כגון החרדל צריך למת' עמ"ש שם בס"ד. ומה שמץ דבר נשמ' בתשוב' זו ובמ' מצא כל חולק שיהא חן בעיניו. שטען איך יהיו הדברים הטבעיים חסרים כו'. והלא התבאר הפכו בודאי. וגם כל אדם צריך תקון חסרון יצירתו מיד בתחלת לידתו. בחתיכת טבורו וקשורו. ולולי התקון הלז. לא היה יכול להתקיים כלל. וכן כשגדל. צריך תמיד לתקן עצמו. בגלוח שערו וקציצת צפרניו. שאם לא יעשה כן. תפסד צורתו מכל וכל. ואיך התעלם הרב מכל זה. ומה שאמר מתועלת העור ההוא. באמת לא נודעה לנו תועלתו. כי אם ירצה שלשמירת האבר הוא עשוי. הלא אנו רואים שכל המהולים אינן צריכין לו. ונשמרים היטב זולתו. ואם כוונתו על ההנאה היתרה הנמשכת ממנו. וכמו שחשב להוכיח גם מדברי חז"ל. באמרם הנבעלת לערל קשה לפרוש. אודיע נאמנה שאין הדבר כמו שחשב ז"ל. אבל הוא בהפך כפי מה שהוגד לי ושמעתי מא' מבני אומתנו המהולים. שאנסתו גויה לתשמיש. והגידה לו כי י"ל הנאה גדולה ותענוג כפול בבעילת המהול. יותר מן הערל. ונתנה טעם לדבריה. מה שאינו מהראוי להעלותו על ספר. ואמנם מה שזכרו חז"ל מהנבעלת לערל. אינו מטעם משך ערלתו. כמ"ש בס"ד במקומו אלא משום דניחא לה בהפקירא ושכיח לה תדיר גם בנדותה. וגם משום טעמא דאיסורא. דמים גנובים ימתקו. וכן הדבר בהפך הבועל ארמית קשורה בו ככלב. על כן אין מזה הכרח לגמרי שתהיה הערלה מכוונת לשום תועלת גופני בעולם. כמו שאינה להועיל בדבר רוחני. אכן בלי ספק שהיא חסרון היצירה שאין למעלה ממנו. וכמו שגינה הנביא בה לרשעים. כי כל הגוים ערלים. בנות הערלים. וכן אמר לי אדם שהיה מהם. והניח כבוד ועושר ונתגייר ובא לדתנו. וסבל צער ודוחק גדול ודקדוק עניות ביותר. ועכ"ז בפה מלא היה משבח להשי"ת תמיד שעשאו יהודי. לא לבד מחמת האמונה שהיתה תקועה בלבו גם בהיותו ערל. כי גם בפרטות על שנעשה מהול והסיר ממנו חרפת הערלה המגונה מאד אצלו בלי ערך ושיעור. לזה אמ' כ"פ אלמלא לא היה מרויח אלא זה שסר ממנו רעת העור המאוס ההוא (הנבאש תמיד מחמת מ"ר המקלקלים אותו. שלא יוכלו נקיון ממנו עד שמסריח תמיד (אולי גם מזה הטע' אוהבות הגויות בעילת המהול) ומתאכל פעמים רבות מן הבאוש. עד שמשחית גם האבר המכוסה בו שנפסד גם הוא ומקבל היזק רב על ידו. עד שכמה פעמים צריך לחתכו) דיו. והאריך לספר בגנות ונזק גדול ורע מופלג שנמשך מזה העור אוי לו ולשכנו הקרו' במכסת קלונו. הרי דבר ברור שהשכר מעיד על אמתתו. שלא די שאין בו תועלת. אבל נהפוך הוא כי מצאוהו רעות רבות וצרות. מה שא"א להכחיש. גם מה שחשב הרב שהמילה מחלשת כח המשגל. אינו כן. כי הפלגת רבוי הדם בודאי מחליש הכח ההוא. וכבר העידו חז"ל הנאמני' ע"ז ג"כ באמרם הקזת דם מלמעלה כפלים. וגם דם זה מלמעלה מן הבצים הוא בא. ועוד שהוא ג"כ דם טפל ושפל ומזיק. שנבלע בעובר במעי אמו. מדם הנדות. לכן צריך מציצה מכל האיברים. שיטהרו ממנו. שאם לא יצא יזיק לו בודאי. ובהנקותו. יועיל בלי ספק. ויעזור בכח המשגלו (מ"ש ח"א למב"ו ימולו כדי שיהיו חלושים. זו היתה תשובה גנובה לבטל הגזר') עד שידמ' יות' קרוב לאמ' שאח' מטעמי המיל' יהיה זה ר"ל כדי להוסיף כח ההולדה באומה הנבחרת. שיפרו וירבו לרוב (ונמנעה מעכו"ם לסבב המעטתם) וכן להגדיל התאוה בנשותיהם. שמרגישו' בהנאת המהול ביותר כדי להפליד תאותן והנאתן. למען יזדקקו להם ולא תתמעט עונתן. בסבת עול מצות ותור' המוטל עליהם. וביחוד בהיותם רובצים רוב זמנם תחת עול גליות. כדי שלא יתבטלו מפ"ו. הוכפלה הנאתם ותאותם. של הזכר והנקבה גם שניהם כאמור. למען לא יתמעט לגיון של מלך. וכן אריכות העור ההוא. סבה למעט בהולדה. שכבר נתבאר בחכמת הטבע שכל מה שיהיה ארוך האבר לא יוליד הרב' כאדם קצר האבר. כי יתקרר הזרע בעברו דרך ארוכה והרי מכל זה נראה מורגש פחיתות הערלה. ותועלת המילה. לצורך קיום המין ביחוד. שבו כוונת היצירה מעיקרה. ותכלית האבר ההוא ביחוד. לא יגיע לשלמותו כי אם דווקא ע"י המילה. לפיכך ניתנה לעם סגולה. שהוא עיקר המכוון במציאות הבריאה בכללה. שלא תהא לבטלה. ולא ינגד זה אלא מתעקש המתרחק מדבר צדק סלה. אבל כגבוה שמים מארץ כן גבהו דרכי הי"ת ומחשבותיו, וממחשבות ב"א שוכני בתי חומר ומתעתועי הדמיונות הכוזבים יגעו לריק ילדו טעמים לבהלה.} ואף אם הטעם השני שהמציא הרב הנ״ל והוא שיהי' לאנשי אומה ביחוד אות גשמי שיקבצם. אין בו רוע כ"כ. ולא יזיק (אף אם באמת גם הוא טפל. כי א"כ היה מספיק למול ערלת אוזן ר״ל לחתוך אלית התנוק. והיה בזה היכר גלוי לאנשי האומה מיד בפגעם זה בזה. גם חתיכת בשר כזה. לא יעשה אדם אם לא מתוך אמונה אמתית ומה הוצרך לעשותו במקום סכנה גדולה. שכמה וכמה מתו על ידיה. מה שלא יקרה בחתיכת בשר האליה כלל. עם היותו מכאיב יותר מחתיכת עור טפל) אך במ״כ ברוב דברים לא יחדל פשע במש״ע שיש ג' חכמות במילת בקטן יע״ש. וכאילו היא היתה תחבול' אלהית. אבל לא זו העיר והדרך לאנשי החכמ' האמיתית העומדים בסוד ה׳. ידעו כי גבוה מעל גבוה שומר הברית ויעמיד' ליעקב לחק לישראל ברית עולם. ועמוק עמוק מי ימצאנו לא נחלה לפלוסוף בטעמי תורה. ולא חלק לבעלי העיון המחקרי במצותיה ודיינו דבר המצוה יתברך כי אות ברית היא בינו ובינינו. וא״צ להתחכמות יתרה והולכי תמימות ישבעו נעימות. עכ"ז תנוח נפש הר״מ בג״ע. כי לפי מה שהיה חסר ממסורת חכמת האמתי טרח ויגע למצוא דברי חפץ ללמד דעת את העם בדברי טעם. כאשר יוכלון שאת. שלא יהיו ערומים מלהשיב לשואל אשר רוחו נפעם. עע״ל. %%% ב ובבחיי כתב וע"ד המדרש מצות מילה היא כענין קרבן. וכשם שדם הקרבן לכפרה על המזבח כן דם המילה מכפר. ועל כן מצותה ביום השמיני. כי הקרבן לא ירצה עד יום השמיני. שנאמר ומיום השמיני והלאה ירצה. וכשם שכתוב בקרבן ואכלו אשר כופר בהם. כך עושין סעודה ביום המילה. וגדול כחה מהקרבן שהקרבן בממונו. והמילה בגופו. מאבר שכל גידי האיברים נקשרים בו. מטעם זה נקרא ראש הגויה. כלומר ראש כל הגוף. ועל כן נחשב לו לעקדה וזבח. כאילו עקד עצמו. וכתיב כורתי בריתי עלי זבח. וכ״כ ~בת״ה~{זיטאמיר תרלד: בס"ה} זכאין אינון ישראל דעבדין קורבנא ברעוא לקב״ה דמקריבין בנייהו לתמניא לקרבנ׳. %%% ג ובסכ"ה כתב עוד טעם מצוה זאת ע"ד הפשט הוא. שנצטוינו לעשות אות קבוע בבשר. והיה לאות ברית ולכך נקראת מצוה זו אות. כמצות שבת ותפילין. כי שלשתם בלבד נקראים אות ובמדרש שיר השרים אמרו חכמי האמת השבעתי אתכם בנות ירושלים בצבאות. צבא שיש לי בה אות. ועל אות זה נקרא האדם תמים. שכן כתוב באברהם התהלך לפני והיה תמים. וכל מי שהוא נמול הוא נכנס באמונת היחוד ובבריתו של אברהם אבינו כענין שכתוב להיות לך לאלהים ולזרעך אחריך. %%% ד ע"כ בפ׳ לך לך שלש מצות הן שנקראו אות. ואלו הן מילה שבת ותפילין ושלשתן עדות ואות על היחוד והאמונה. ואין ראוי לכל {זיטאמיר תרלד: אחד} מישראל. לעמוד זולת השתים מהם כי קיום כל דבר על פי שני עדים ועל זה יצטרך שילכו שני עדיו עמו. לפיכך חייב אדם להזהר במצות תפלין. ואז יהיו שני עדים נמצאים עמו והם מילה ותפלין. לא יסורו ממנו. כמו שנשתבח אותו חכם. מימי לא הלכתי ד״א בלא תורה ובלא תפילין. וביום השבת שהוא פטור מתפלין. מילה ושבת נמצאים בו: %%% ה וז"ל רש״ט אמרו רז"ל מ״ד סוד ה' ליראיו וגו׳. איזהו סוד שגילה ליראיו. הוי אומר זו מילה שגילה לאברהם בו כי ירא אלהים אתה. א״ל הקב"ה לאברהם כשבראתי עולמי הייתי מגלגל עשרים דורות בשבילך. ואם אין אתה נוטל המילה אני אל שדי שאמרתי לעולמי די. ומחזירו לתוהו ובוהו. ואמרו עוד ובריתו להודיעם. משל למלך שהי"ל אוהב והיה עשיר יותר מדאי. א"ל המלך מה אתן לך. כסף וזהב יש לך הרבה אלא הריני חוגרך כלי זייני. כך אמר הקב"ה לאברהם. מה אתן לך. כסף וזהב יש לך. שנאמר ואברם כבד מאוד בכסף ובזהב. אלא דייך שתהא כמוני. שנאמר ואתנה בריתי ביני ובינך. ופירוש במ״מ שכ"ז וחרבו של הקב"ה הוא שם שדי ומי שהוא מהול חתם בבשרו שם של שדי. כמש"ל. הרי הוא חגור כלי זיין של הקב"ה. ונראה שזהו ג״כ מה שאמרו דייך שתהא כמוני. וכן רמזו לזה בס״ה אר"א זכאין אינון ישראל דקב"ה אתרעי בהון מעמין דפלחי למזריא ויהיב לון את קיימא דא {דכל מאן דאית ביה האי את, לא נחית לגיהנם אי איהו נטיר ליה כדקא יאות, דלא עייל ליה ברשותא אחרא. ולא משקר בשמיה דמלכא. דכל מאן דמשקר בהאי כמאן דמשקר בשמיה דקב"ה. דכתיב בה' בגדו כי בנים זרים ילדו. וכתב ע"ש ומבשרי אחזה אלו"ה. מאי ומבשרי. ומעצמי מבעי ליה. אלא מבשרי ממש. ומאי הוא דכתיב ובשר קדש יעברו מעליך. וכתיב והיתה בריתי בבשרכם. דתניא בכל זמנא דאתרשים בר נש בהאי רשימא קדישא דהאי את. מניה חמי לקב"ה. מניה ממש. ונשמתא קדישא אתאחידת ביה. ע"כ ודי בזה למבין בדרך הפשט ולהלן נייחד מדור בני עצמו לכתבי אר"י בסוד המצוה}:

%% הנחל השני במעלת מצות מילה

%%% א *היא* המצוה הראשונה שצוה הקב"ה שקיימו זרע אברהם אוהבו. ועלה כרת עמו ברית. ועם זרעו אחריו: %%% ב במדרש חזית אל גנת אגוז ירדתי לראות באבי הנחל. מה אגוז יש בו שתי קליפות. אחד עבה ואחד רכה כך המילה יש בה שני עורות אחד עב ואחד רך. אגוז תחלתו א׳ וסופו ז׳. כמנין שמונת ימי המילה (ג״ו מרמזים לט' ירחי לידה) באבי גי' י״ג. כמנין י״ג בריתות שנכרתו על המילה: %%% ג ואלו הן: א] ואתנה בריתי ביני ובינך: ב] הנה בריתי אתך: ג] והקימותי את בריתי: ד] ובין זרעך אחריך לדורות׳ ברית עולם: ה] ואתה את בריתי תשמור: ו] זאת בריתי אשר תשמרו: ז] והיה לאות ברית: ח] והיתה בריתי: ט] לברי׳ עולם: י] את בריתי הפר: יא] והקימותי את בריתי אתך: יב] לברית עולם: יג] את בריתי אקים. ואלו הי״ג בריתות רומזים לי״ג מדות: %%% ד גדולה מילה שדוחה את השבת: %%% ה שדוחה את הנגעים: %%% ו שלא נתלה למשה הצדיק עליה אפי' שעה א': %%% ז כל המצות שעשה א"א לא נקרא שלם עד שמל: %%% ח אלמלא היא לא ברא הקב"ה את עולמו. שנאמר אם לא בריתי יומם ולילה חוקות שמים וארץ לא שמתי: %%% ט ששקלה כנגד כל המצות. שנאמר הנה דם הברית אשר כרת ה׳ עמכם: %%% י גדולה מילה שעמה חתום בבשר ישראל שם שדי. בנחירים דמות שי״ן. בזרוע דמות דלית. במילה דמות יו״ד. הישמעאלים אינם בכלל. כי מל ולא פרע כילו לא מל: %%% יא גדולה מילה שהיא שקולה כנגד כל התורה כולה שנאמר מי יעלה לנו השמימה. ר״ת מילה וס״ת שם הוי״ה: %%% יב מילה גי׳ ~אליהם~{אלטונא תקח: אלהים} ע״ה. פריע"ה גי׳ שס״ה כנגד כללות מל"ת: %%% יג בזכות המילה ישראל מקבלין פני שכינה שנאמר ומבשרי אחזה אלוה. ר״ל בזכות מילה שבבשרי: %%% יד גדולה מילה שבזכותה הקב"ה שומע תפלתן של ישראל. זכר לדבר מה שאנו אומרים בתפלה. כי אתה שומע תפלת כל פה. {אלטונא תקח: ואינו שומע תפלת פה הגוי (אם לא כשבא ופרש כפיו לפני הבית) } אלא של ישראל בזכות המילה. פ״ה גי׳ מילה. ר"ל שומע תפלת כל מהול. אע״פ שחטא: %%% טו גדולה מילה. שאין ישראל עושין ברית מילה. עד שאליהו בא ורואה ומעיד עליה. ועל כן נקרא מלאך הברית: %%% טז גדולה מילה שבשבילה ישראל נצולין מעונשו של גיהנם. שנא׳ גם את בדם בריתך שלחתי אסיריך מבור אין מים בו. ואברהם אבינו ע"ה עומד על פתח גיהנם ואינו מניח נמול לירד לגיהנם חוץ מבועל ארמית: %%% יז {אלטונא תקח: ואמרו במדרש עה"פ כל איש ואשה אשר יבוא אל המלך וגו' אשר לא יקרא. כלומר כל עכו"ם איש או אשה אשר לא יקרא לקבל התור' (להאמין שהיא אמתית) אחת דתו להמית המיתה האמיתית מיתת עולם. לבד מאשר יושיט לו המלך. ר"ת מילה. ונשי ישראל מנין שנצולות וקמות בתחיה. שנא' את שרביט הזהב ר"ת אשה. %%% יח} גדולה מילה שבהן מקבלין אלהותו יתעלה. שנא׳ והקמותי את בריתי וגו׳ להיות לך לאלהים ולזרעך אחריך: ~%%% יח~{אלטונא תקח: %%% יט} גדולה מילה שבשבילה נבקע הים שנאמר לגוזר ים סוף לגזרים. א״ת אלא לגזורי. וכתוב נורא עלילה על בני אדם. ס"ת מילה. וסמיך ליה הפך ים ליבשה: ~%%% יט~{אלטונא תקח: %%% כ} גדולה מילה שבזכותה ישראל יורשין את הארץ ירושה שאינה פוסקת שנא׳ ונתתי לך ולזרעך אחריך את ארץ מגורך לאחוזת עולם. וכשבטלוהו גלו שנאמר ובשר קודש יעברו מעליך: ~%%% כ~{אלטונא תקח: %%% כא} גדולה מילה שעל ידיה הובטחו ישראל שאינן כלין בגלות. שנאמר לדורתם לברית עולם: %%% כא לפיכך לא לחנם מסרו ישראל נפשם עליה בשעת הגזירה. כענין שאמרו עה"פ מה המכות האלה בין ידיך אשר הוכתי בית מאהבי. שגרמו לי ליאהב לאבי שבשמים מה לך יוצא ליצלב. על שמלתי את בני. וכדרך שעשו בימי ~אנטיוכוס~{אלטונא תקח: יונים. ובזמן מלכות הרשעה} שגזרו לבטל מצות מילה. ולא יכלו לבטלם ממנה. סוף בטלה גזרתם (ואף בשעת שלום מוסרין נפשם עליה. כדאשכחן בראב"א דאהדריה לינוקא אתריסר מהולאי עד דשוייה כרות ~שפחה~{אלטונא תקח: שפכה}) והמצוה קיימת ואינה מקבלת הביטול בשהיא קיום העולם באמת:

%% הנחל השלישי על מי מוטלת המצוה

%%% א *מ״ע* על האב למול את בנו. שנאמר זאת בריתי אשר תשמרו וגו׳ ובין זרעך אחריך המול לכם כל זכר. והיא הגדולה שבמצות עשה שנכרתו עליה י"ג בריתות. ויש בה כרת כמש"ל בס״ד: %%% ב אם לא מל האב את בנו. חייבים ב״ד למולו. ועיין מ״ש בס״ד לקמן: %%% ג לא מלוהו ב״ד. חייב הוא כשיגדיל. למול את עצמו. לא מל. חייב כרת. ובכל יום שעובר. עומד באיסור כרת. עש״י (סל"ו): %%% ד אין מלין בנו של אדם שלא מדעתו. ומי שעבר ומל שלא מדעתו. והאב הוא מוהל. חייב לתת לו עשרה זהובים: %%% ה האב שיודע למול. אינו רשאי לעשות שליח למול את בנו. אם לא שדחוקה לו השעה: %%% ו עבר האב ולא מלו. ב"ד מלין אותו בע"כ: %%% ז ואין האשה חייבת למול את בנה: %%% ח האב שאינו יודע למול. ויש כאן מוהל שאינו רוצה למול בחנם. יש לב"ד לגעור במוהל זה. כי אין זה דרכן של זרע אברהם. אדרבה המוהלים מהדרין אחר המצוה שיתנו להם למול. ואם עומד במרדו. ואין יד האב משגת לתת שכרו. הוי כמי שאין לו אב. שב״ד חייבין למולו. ולכן ב״ד כופין אותו. במקום שאיו אחר שימול: %%% ט ואם אין בידיהם לכופו. או שאין שהות. נ"ל שרשאין להטעותו. ואומרים לו בוא ומול ונתן לך ככל חפצך. ואח״כ יכולין לשחק בו. כענין שנ״ז בהגה דש"ע ח"מ פ"א במ״ש לחתנו תלמד עם בנך ואשלם לך. אף על גב דאיתא התם רבים אין דרכן להשטות. מצוה שאני: %%% י ואם האב אינו בקי. ונתן המצוה לאחר. אסור לחזור בו: %%% יא מיהו אם חזר בו. הוי חזרה. ואין מועיל בזה קבול קנין: %%% יב אבל אם נשבע לו. כופין אותו שיקיים שבועתו. וצ"ע שלענ״ד אינה חלה כלל. שאם נשבע שימול הוא דווקא. הוי דבר שאינו בידו. שמא יחלה או ימות תוך כך. והוי שבועת שוא. וכן אם נשבע שלא ימול אחר. פשיטא דהוי נמי כנשבע לעבור על המצוה. שאם יארע אונס למוהל זה. הלא על כרחך יצטרך אחר למולו: %%% יג ואם נתנה לאחד. ולא היה בעיר. והאב היה סבור שלא יבוא המוהל בזמן המילה. ובשביל כך שלח אחר מוהל אחר. בתוך כך בא הראשון. ימהלנו הראשון. דודאי לא חזר בו מן הראשון: %%% יד במה דברים אמורים בשנתן האב המצוה לאחר. אבל אם האב הוא עצמו מוהל. אלא שחשב שלא יוכל להיות שם בעת המילה. מפני כך העמיד מוהל אחר במקומו. ואירע שבא באותה שעה. אפילו כבר התחילו לעסוק בצרכי המילה. והכין עצמו המוהל המורשה לקיים המצוה. מיד בבוא האב. פקע זכותו ממילא. וכל לגבי נפשיה ודאי הדר ביה. דמצוה בו יותר מבשלוחו. ופשיטא שאין על האב שום עונש או תרעומת בעבור החזרה: %%% טו וכן אם האב אינו בקי. ונזדמן לו אח"כ מוהל צדיק גדול או בקי ומומחה יותר מהראשון. יכול לחזור בו. כדי לקיים המצוה מן המובחר. כל שכן היכא דאיכא נמי משום בקיאות: %%% טז ברם אם היה זה השני אוהבו יותר. בזה אני חוכך  שלא יוכל לחזור בו בשביל חבתו היתרה בלבד. אף על גב דאנן סהדי דאילו הוה הכא מעיקרא. ודאי לדידיה יהיב. אפילו הכי מסתברא לי דלא מצי הדר ביה. וכבר זכי ביה האי. ואית ביה משום שארית ישראל לא יעשו עולה. ואיכא למיחש נמי לפגמא דהאי. משום הכי בכדי לא פקע. וכל שכן אם נשבע. שאין להזקק להתיר לו. שלא מרצון הזוכה. שאין חבין לו שלא מדעתו: %%% יז נתן האב המצוה לאחר. וקדם אחר ועשאה. צ״ע אי בעי שלומי ליה עשרה זהובים (עיין מה שכתוב ~בסימן ד׳~{אלטונא תקח: בס"ד} בחושן משפט סימן שפ"ב) מיהו האידנא ודאי לא מפקינן מניה כהאי גוונא: %%% יח אשה אינה יכולה לתת בנה לאחר למולו. כיון דאינה חייבת במצוה כנ"ל. ובמקום אב פשיטא דלא נצרכה. אלא היכא דליתיה הכא. או דמת. וצריך לומר דאז המצוה היא על היורשין הגדולים. שירשו זכותו של אב בזו גם כן: %%% יט או אפוטרופוס במקום אב קאי. וכי ליתנהו לא הא ולא הא. אז על הבית דין מוטל כדלעיל: %%% כ ואם יש שם מי שהיה האב רגיל לתת לו למול בניו הראשונים. הוא זוכה מדין מכירי כהונה: %%% כא והיכא דאית בן גדול שיודע למול. והאשה מוחה. עתש"ו אמ"ה ז"ל (סס״ס) ודין אפוטרופוס (ס״ע): %%% כב כהן הבקי למול קודם לכל אדם: %%% כג ויש לאדם לחזר אחר מוהל היותר צדיק. יבוא טהור ויטפל עם הטהור. ובלבד שיהא בקי כראוי:

%% הנחל הרביעי בתנאי המוהל

%%% א *מי* הוא הכשר למולו אפי׳ עבד אשה וקטן וערל ישראל שמתו אחיו מחמת מילה: %%% ב אבל מפר ברית לא: %%% ג וישראל גדול היודע קודם לכולם: %%% ד י"א אשה לא תמול היכא דאפשר לאהדורי בתר ישראל גדול מהדרינן ודאי אע"ג דליתיה הכא ולא אמרינן כה"ג כדיעבד דמי ותמול אשה הנמצאת כאן דהותרה היא אלא דחויה היא אצלה עש"י (סל״ד) ר״ל דווקא בדליכא גדול לגמרי. ובזה מתיישב דעת הג"ה דש״ע שפיר: %%% ה וה״מ דאתי ביומא דשמיני דאי לאו הכי אע"ג דאתי לאחר זמן פשיטא ליה דשהויי מצוה לא משהינן בשביל ספק זה: %%% ו אבל א״י אפי׳ הוא מהול לא ימול כלל (צ"ל ג"כ בדאיכא לאשכוחי ישראל צריך למטרח ולאתוייה אפי' ליתיה קמן) וכה"ג אפי' להחמיץ המצוה עד שיעבור זמנה ממתינין אם מצפים שיבוא מוהל ישראל דאל״ה ודאי עדיף מלהניח הילד ערל לגמרי: %%%ז ואם מל א"צ להטיף ממנו דם ברית וי"א שצריך וכן עיקר עש"י סי׳ הנ"ל: %%% ח מומר לכל התורה או מומר לערלות דינו לענין מילה כא״י: %%% ט תנוק שהוצרכו למולו תוך שמונה מפני הסכנה אין חילוק בין ישראל לא"י כל המצוי יותר ימול אותו וא"צ לחזור כלל אחר ישראל: %%% י אבל צריך עכ"פ שיהא ישראל עומד על גביו בכל אופן: %%% יא ובין מל ישראל או א״י צריך ישראל לחזור ולהטיף ממנו דם ברית בזמנו או אחר זמנו אם לא היה אפשר בזמנו כך הוא העיקר בזה ועש״י סי׳ הנ״ל: %%% יב ואצ״ל שאם נשארו בו ציצין {אלטונא תקח: ה}מעכבין וכ"ש אם מל ולא פרע שיגמור ישראל המילה בזמנה או לכשיתרפא: %%% יג וכה״ג פשוט שזכה בו מוהל ראשון כשהוא ישראל גדול: %%% יד התחיל פסול וגמר הכשר או איפכא עמו"ק: %%% טו אונן במקום שאין מוהל אחר בשמיני נ״ל שימול ועש״י סי' כ״ז מנהג האבל ע״ל נ"י: %%% טז כתוב בס' הזכרונות שראוי לתקן שלא יהא אדם רשאי למול עד שיטול רשות מב"ד ולשום קצבה לשנים עד כ״ה או שלשים שנה לא יותן רשות לשום אדם מלבד האב את בנו והרב את עבדו וזה בתנאי׳ שלשה האחד שיעשה בפני אנשים חכמים ובקיאים בדבר כו׳:

%% הנחל החמישי תנאי הילד

%%% א *קטן* שהוא ירוק (כל מין ירוק בין כעין הזהב או ככרתי או כמראה הכחול ודוק) סימן הוא שלא נפל בו דמו ואין מלין אותו עד שיפול בו דמו ויחזור מראהו למראה שאר הקטנים וכן אם נמצא אדום סימן שלא נבלע דמו באבריו אלא עומד בין עור לבשר ואין מלין אותו עד שיבלע בו דמו וצריך ליזהר מאד באלו הדברים שאין מלין ולד שיש בו חשש חולי שאפשר למול אחר זמן וא"א להשיב נפש: %%% ב חלה הילד והבריא אין מלין אותו מיד אלא ממתינין לו משנתרפא שבעה ימים מעת לעת אז מלין אותו: %%% ג נ״ל דאין חילוק בזה בין גדול לקטן: %%% ד בד״א שחלה כל גופו כגון אישתא צמירתא. אבל חלה באחד מאיבריו כגון שכאבו לו עיניו כאב מועט וכיוצא בזה ממתינין לו עד שיבריא אח"כ מלין אותו מיד והוא שחזר לאיתנו הראשון ממש: %%% ה י"א שאם הבריא ביום ה' ממתינין לו עד למחר ויש חולקין ואע״פ שכבר השבתי לטענות הש"ך ז״ל בזה מ"מ להלכה נראין דברי החולקין וגם המחמיר אין תופסין אותו על כך וזה בין ביום הבראתו דחולי קטן או בז' להבראתו דחולי גדול הכל שוה: %%% ו אשה שמלה בנה ראשון ומת מחמת מילה (נ״ל כל שלא הבריא אחר המילה ומת מחמת מילה מיקרי) ומלה גם השני ומת מחמת מילה הוחזקה זו שבניה מתים מחמת מילה לא תמול השלישי עד שיגדל ויתחזק כחו ואם עברה ומלה אותו עתידה ליתן את הדין: %%% ז ונ"ל דנקט תלמודא אשה (ואפי׳ היו הבנים משני אנשים) לאפוקי איש שמתו לו ב׳ בנים (מחמת מילה) משתי נשיו לא הוחזקו בניו בכך וכ״מ נמי מדמייתי עובדא דאחיות ולא אשתמיט כלל לאשמועינן דכוותה בזכרים ומסייעא למאן דמפליג בהכי. ויהיב טעמא משום דדם בא מן האשה והכי מסתברא ואפי׳ הכי הוי ליה ספק נפשות להקל: %%% ח הוא הדין אם אשה מלה בנה ומת מחמת מילה וגם אחותה מלה בנה ומת מחמת מילה שאר האחיות לא ימולו בניהן עד שיגדלו ונראה דל"ש אחיות מן האב או מן האם: %%% ט אר"פ יומא דעיבא לא מהלינן ביה והאידנא דדשו בה רבים שומר פתאים ה׳: %%% י נולד כשהוא מהול צריך להטיף ממנו דם ברית בזמנו אם אפשר ואינו דוחה שבת: %%% יא ואין מברכין על הטפת דם ברית אלא אם כן נראית לו ערלה כבושה (וע״ל): %%% יב ואם הוא ספק ערלה כבושה דעת הב״ח לברך על ההטפה אע"פ שאינה דוחה שבת: %%% יג כשמטיפין דם ברית לנולד מהול צריכא מילתא למבדקה יפה יפה בידים ובמראית עינים דילמא ערלה כבושה היא או שינוי אחר ובעיא בדיקה במישוש היד בנחת באצבע בבישרא ובטופרא ולא בפרזלא דלא לעייק ליה ורואין ונזהרין היאך מלין אותו וממתינין לו הרבה ואין חוששין ליום שמיני שלא יביאוהו לידי סכנה: %%% יד תינוק שמת קודם שנמול מלין אותו על קברו ואין מברכין על המילה אבל משימין לו שם לזכר שירחמוהו מן השמים וק״ל שהוא כנגד המ״ר שא״א מעביר ערלתן ונותנה על פושעי ישראל שחטאו הרבה שוב מצאתי בהג״מ שעושין לתקנת הפושעים ודבר תמוה הוא לעשות נגד מ״ש רז״ל אולי לא נתכוונו אלא לאותן שלא זכו למילה: %%% טו אסור למול עכו"ם שלא לשם גירות אפי' בחול: %%% טז י״א דווקא משום רפואה אסור וי״א אפי' שלא לרפואה ואע״פ שנוטל עליה שכר אסור: %%% יז מיהו היכא דאיכא משום איבה פשיטא דלכולי עלמא בכל גוונא שרי ובין בשכר בין שלא בשכר: %%% יח מעשה בתינוק שנולד עם דלדול בשר כדמות אצבע של זכר ולא היה חלול ועוד שינוי אחר עש״י סקע"א דבר נפלא מאד: %%% יט היתה בהרת בראש הערלה ימול בין בזמנה בין שלא בזמנה לעולם דוחה צרעת: %%% כ אבל אם נמול פ״א כהוגן ואח״כ גדל בשר במילתו עד שאינו נראה מהול אף על פי שצריך לחתוך אותו בשר אם היה בהרת באותו בשר אסור לחתכו עמו"ק: %%% כא גם המשוך צריך לחזור ולמול עמו״ק: %%% כב וכשנתעכלה העטרה והערלה קיימת אם חייבין למולו עיין בהלק"ט שתלה הדבר בראוי לביאה ובמ״כ נשתבש לדרוש טעם המצוה ולבטל מצוה שיש בה כרת בדברים אשר א״ל שחר וכבר נ״ל שאפילו הטעם הוא בריר חלמות פשוט בעיני שחייב במילה ומברכין עליה:

%% הנחל הששי זמנה של מילה

%%% א *משתנץ* החמה של יום שמיני ללידת התינוק: %%% ב ומשעלה ע"ה יצא. ונראה פשוט היכא דאיכא למיחש לאונסא לבתר שעתא כגון דאתי פולמוסא ההוא יומא ויצטרכו להחמיץ המצוה כדיעבד דמי ומלין מיד בעלות ע״ה: %%% ג וכל היום כשר למילה עד צאת הכוכבים אלא שזריזין מקדימין למצוה: %%% ד עבר ומל בליל שמיני צריך לחזור ולהטיף ממנו דם ברית למחר ביום שמיני: %%% ה (עש״י סל"ד): %%% ו נאנסו או נתעצלו ולא מהלוהו עד בין השמשות דיום שמיני עש״י (סל"ה) שהסכמתי דשמיני ספק תשיעי עדיף מודאי יום דשלא בזמנה: %%% ז אנדרוגינוס ומי שיש לו שתי ערלות זו ע״ג זו אי נמי שיש לו ב׳ גידים ויוצא דופן נמולים לשמונה: %%% ח נולד בין השמשות מונין לו מן הלילה ונמול לתשיעי ספק שמיני: %%% ט ואם הוציא ראשו חוץ לפרוזדור מבעוד יום או ששמעו אותו בוכה אפי׳ נולד אחר כמה ימים מונין לו שמונה מיום שיצא ראשו (ורובו עם פדחתו ככולו) או כששמעוהו בוכה: %%% י י״א הני מילי בסתם אבל אם אומרת שהתנוק היה מונח בבטנה ולא היה לה חבלי לידה כלל אף על פי ששמעוהו בוכה מונין לו מיום הלידה: %%% יא נולד כשהיו נראים ברקיע כוכבים קטנים מאד יש לסמוך על זה לעשותו ספק למולו למחרת אם לא יהיה שבת או י״ט ראשון ואף על פי שהיה הרקיע מזהיר כעין אורה של יום: %%% יב אם לאלתר כשהוציא הילד ראשו חוץ לפרוזדור נראו שלשה כוכבים בינונים יש לסמוך עליהם שהוא לילה אפי׳ למחר שבת: %%% יג אבל אם שהו בין הוצאת הראש ובין ראיית הכוכבים אם לפי השיהוי נראה להם שהיה יום בהוצאת הראש אין להם אלא מה שעיניהם רואות ויהא נמול לשמונה אפי' יארע בשבת: %%% יד אין דבר זה תלוי בתפלה לא להקל ולא להחמיר:

%% הנחל השביעי איזו מילה דוחה שבת ויו"ט

%%% א *של* ישראל ובזמנה דווקא: %%% ב ואינה דוחה אלא המילה עצמה. ופריעה ומציצה: %%% ג אפילו פירש חוזר על ציצין המעכבין דהיינו עור החופה רוב גבהה של עטרה אפי׳ במקום אחד: %%% ד ועל שאינן מעכבין אם לא פירש חוזר פירש אינו חוזר: %%% ה נותנין עליה אספלנית וכמון: %%% ו יש אומרים שמותר לטלטל האיזמל לאחר המילה להצניעו במקום שמותר לטלטל אע״פ שאינו צריך לו עוד באותה שבת אבל העיקר כדברי המחמירין בה שלא לטלטלו אפי' לפני המילה בחנם ומשמל והניחו מידו שוב לא יגע בו ויש מקילין להצניעו באותו חדר שלא יאבד: %%% ז נ״ל שאסור לקנחו מן הדם: %%% ח אבל מכשירי מילה אין דוחין כיון שהיה אפשר לעשותן מאתמול לפיכך אין עושין סכין למול בו ואין מביאין אותו ממקום למקום ואפי׳ להוציאו מהבית להביאו דרך גגין וחצרות ומבואות שלא עירבו: %%% ט אם שכח הסכין בגג וחצר מותר להביאו מזה לזה אפי׳ עירב כל בית עם חצר שלו דשכיח מאני דבתים בחצר לא גזרינן דלמא אתי לטלטל נמי כלים ששבתו בבתים מחצר לחצר: %%% י ואין מביאין התינוק לבה"כ דרך חצר שאינה מעורבת אפי׳ ע״י א"י. כשיכולין למול בבית אבל אם יש איזה אונס ועכוב בדבר נ״ל להתיר משום דחי נושא את עצמו. עמ״ש בס"ד בלח״ש: %%% יא אין שוחקין סממנים ולא מחמין לו חמין ואין עושין לה אספלנית ולא טורפין לה יין ושמן: %%% יב אם לא שחק מערב שבת לועס בשיניו דרך שינוי ונותן. לא טרף יין ושמן מע"ש נותן זה לעצמו וזה לעצמו: %%% יג ואין עושין לה חלוק (כעין כיס דחוק ומלבישין ראש הגיד עם העטרה וקושרין אותו כדי שלא יחזור העור לכסות העטרה) אבל כורך עליה סמרטוט: %%% יד אם לא התקין מערב שבת כורך על אצבעו ומביא אפי׳ מחצר אחרת שלא עירבה אבל לא מר"ה: %%% טו מלו את הקטן בשבת ואחר כך נתפזרו הסממנין (עמו״ק) עושין לו בשבת: %%% טז יש אומרים אם נתפזרו בו ביום אפי׳ קודם המילה אין למצוה אלא שעתה ומלין אותו ואין דוחין המילה מפני שנצטרך אח״כ לדחות השבת דפ"נ הוא: %%% יז האידנא אין רחיצתו דוחה שבת אלא טומנין לו חמין או מביאין משל א״י ולא ישרו סדין במים: %%% יח שכחו ולא הביאו סכין מערב שבת אומר לא״י להביא סכין בשבת ובלבד שלא יביא אותו דרך ר"ה כללו של דבר כל דבר שעשייתו בשבת אסורה משום שבות מותר לומר לא"י לעשותו כדי לעשות מצוה בזמנה וכל דבר שעשייתו בשבת אסורה משום מלאכה אסור לומר לא״י לעשות בשבת: %%% יט כל מכשירין שאינן דוחין שבת גם יום טוב אין דוחין חוץ מזה ששוחקין לה כמון ביום טוב הואיל וראוי לקדירה וכן טורפין לה יין ושמן: %%% כ אדם שלא מל או לא פרע מעולם לא ימול בשבת: %%% כא ואם כבר מל פעם אחד מותר: %%% כב ואפי׳ הוא אביו של תינוק וע"ל: %%% כג הנולד ערב שבת או ערב יום טוב {אלטונא תקח: א} בין השמשות אינו דוחה שבת ולא יום טוב מספק ונימול לעשירי שהוא ספק תשיעי: %%% כד ואם חלו שבת ויום טוב סמוכים נמול לאחד עשר חל ר״ה ביום ה׳ נמול לי״ב: %%% כה ואפי׳ לא הוציא אלא ראשו בין השמשות אף על פי שיצא כולו בשבת אינו נמול בשבת: %%% כו בהוצאת הראש חוץ לפרוזדור שאמרו נסתפק חכם אחד לומר שפירושו בבית החצון אף על פי שלא יצא לאויר העולם הרי הוא כילוד והרעיש העולם בקונטרס מלחמת מצוה לחוש לספיקו שאפי׳ לא הוציא ראשו אלא בשבת מיד אחר שחשכה נחוש לו שמא יצא לפני שבת לפרוזדור ונחשב כילוד אפי׳ רק ברוב ראשו ולא ימולו אותו בשבת אלא באחד בשבת ולא השגיחו בו חכמי דורו ואמרו שפירוש חוץ לפרוזדור היינו לאויר ממש: %%% כז ועדיין יש לפקפק בשנולד בתחלת ליל שבת שמא הוציא ראשו קודם כניסת שבת שבודאי יש משך זמן בין הוצאת רוב הראש ליציאת כל הולד לאויר העולם וכתב בשכ״ג דלא חיישינן לה אלא אמרינן עכשיו יצא ראשו ועכשיו נולד ואינו נ״ל (ע״ש סי׳ קכ"ח): %%% כח אלא כך הוא פסקן של דברים לענ״ד שאם לא קשתה האשה בלדתה בין השמשות אלא לא נראו לה חבלי לידה עד כניסת שבת אפי׳ בתחלת ליל שבת מיד אז ודאי לא אמרינן שמא הוציא ראשו קודם השבת אלא הוא כשעת מציאותו: %%% כט אבל אם נמשך זמן קשויה בה״ש וילדה בתחלת הלילה יש לנו לחוש לחומר איסור שבת דקרוב הדבר שהוציא הראש לפני שבת ולא יהא אלא ספק אינו דוחה השבת: %%% ל ואע"פ שלא ידעו מזה לא היולדת ולא המולדת אימור לאו אדעתייהו אגב דטרידי: %%% לא וכי שיילינן להו ואמרי דידעי שהוציא ראשו לפני שבת או שלא הוציא פשיטא שאין לנו אלא דבריהן בין לדחות שבת בין שלא לדחותו: %%% לב ומשנפתח הקבר ואינה יכולה לילך בידוע שהוציא העובר ראשו חוץ לפרוזדור: %%% לג בשיעור בה"ש עיין פרוזדור ד׳ מהל׳ שבת: %%% לד ואם נולד בע"ש קודם לשיעור זה מלין אותו בששי: %%% לה נולד בתוך זמן זה הו"ל ספק ונמול ליום אחד. לאחר זמן זה הו״ל ודאי לילה ונמול בשבת: %%% לו אם נולד בשבת כה"ג לפני אותו שיעור דבין השמשות הוי שבת ונדחה: %%% לז לאחר הזמן ההוא הו״ל לילה ונמול ביום א': %%% לח כשנראין שלשה כוכבים בינונים הוי לילה גמור לכל דבר: %%% לט י״ט שני של גלות ודאי נדחה מפני הספק כמ"ש בס"ד במשנה לחם ובש"י (סל״ה) וכ"ה הסכמת הש״ך: %%% לט קטן שנולד כשהוא מהול ומי שיש לו שתי ערלות ומי שנקרעה אמו בשבת ונמצא חי בבטנה ויוצא דופן אע"פ שנמולים לשמונה אין דוחין שבת: %%% מ ואצ״ל מי שנמול ונמשכה ערלתו וכסתה העטרה תוך שמונה כך נ״ל: %%% מא טומטום שנקרע ונמצא זכר מלין אותו בשבת בשמונה ללידתו ויש אוסרין: %%% מב נולד בחודש השביעי מלין אותו בשבת אפי׳ לא גמרו שערו וצפרניו: %%% מג אבל הנולד בשמיני אין מלין אותו בשבת אלא א"כ גמרו סימניו: %%% מד והוא הדין לספק בן שמונה שאין דוחין שבת אלא א״כ גמרו סימניו: %%% מה וי"א דמהלינן ליה אלא שאין מחללין עליו השבת בשאר דברים וכן עיקר: %%% מו ישראל שהמיר ונולד לו בן מישראלית ואפילו גם היא מומרת ונתעברה ממנו בהמרתם מלין אותו בשבת: %%% מז אכן אם היא אדוקה בע"ג נ״ל להחמיר עש״י (סכ״ח): %%% מח ממזר מלין בשבת: %%% מט כתבתי במו״ק בת ישראל שילדה מעבד ונכרי אפי' היא א״א נמול בשבת: %%% נ אבל בן שפחה ונכרית מישראל אפילו נתגיירה קודם שילדתו אין מלין אותו בשבת: %%% נא בני הקראים שבזמננו אסור למולם בשבת: %%% נב ואם נודע לנו שהולכין בתמימות ושומרים המועדים ואינן מדברים תועה על החכמים י״א שמלין בניהם בשבת אם רוצים לשוב ויש להתיישב בדבר: %%% נג יש ליזהר שלא ימולו שנים מילה אחת בשבת אלא המל הוא יפרע ואע"פ שבהג"ה הראה פנים להתיר לא סמך ע״ז למעשה ורבים וגדולים מהאחרונים אוסרים והמאסף בשכה"ג לייט עלה ע"כ יש לבטל המנהג שסמכו להקל ראש באיסור שבת דחמיר: %%% נד ואף בחול אין נכון לחלק המצוה לחצאין כי המל מבחין יותר במקום החתך להזדרז לתפוס עור הפריעה מיד ועכ״פ כשאחר פורע יש עכוב קצת ושיהוי בדבר וגורם צער לנמול בחנם ועוד שהמתחיל במצוה אומרים לו גמור וראיה ג"כ משחיטת הקרבנות אע״ג דהא אפשר לשחוט בשנים כאותה ששנינו קרצו ומירק אחר שחיטה על ידו אפ"ה לא היו עושין כן אלא מדוחק רק פ"א בי"כ בלבד ואף על פי שאין מניחין כל השנה לכהן אחד לעבוד שתי עבודות בקרבן אחד כדי לזכות הרבה כהנים והא נמי להך דמיא מילה ופריעה חדא מילתא מל ולא פרע כאילו לא מל: %%% נה לכן צריך הפורע לכוין לצאת ידי חובת הברכה ע"י שישמענה מהמל והוא יתכוין להוציאו: %%% נו ודומה בעיני שמפני הברכה מחבבין החתוך ומחזרין אחריו ושכחו שגדול העונה אמן יותר מהמברך ואין המצוה נקראת אלא ע"ש מי שגומרה אבל בעלי נפש אין מקבלין חציה של מצוה כלל: %%% נז) אדם שלא מל מעולם לא ימול בתחלה בשבת היכא דאפשר במוחזק: %%% נח ברם בדלא אפשר לא חמירא שבת מחיי נפש שהמילה יש בה ס"נ ומוסרין לו בתחלה אחר שלמד ונסמך: %%% נט בחד זימנא סגי ליה לאתמחויי: %%% ס אפילו אבוה דינוקא שרי לממהליה בשבתא ונ"ל להקל בו אף בפעם ראשונה אע״פ ~שי״א שלא~{אלטונא תקח: שי"א לו} למול בשבת לעולם משום דחשיב אצלו מתקן בפס״ר מיהו אנן דלא קי״ל הכי לדידן איהו עדיף דאפילו בפ״א ימול אף על גב דאפשר באחר כיון דמצוה אאב רמיא הוה ליה כדלא אפשר:

%% הנחל השמיני בדיני מילה ופריעה

%%% א *בכל* מלין אפילו בצור ובזכוכית ובכל דבר הכורת חוץ מבקרומית של קנה: %%% ב ומצוה מן המובחר למול בברזל בין בסכין בין במספרים וכבר נהגו הכל בסכין: %%% ג כיצד מלין חותכין כל הערלה שהיא העור החופה העטרה עד שתתגלה העטרה שהוא חוט הסובב: %%% ד אח״כ פורעין את הקרום הרך שתחת העור בצפורן ומחזירו לכאן ולכאן עד שיראה בשר העטרה: %%% ה אחר כך מוצצין המילה עד שיצא הדם מהמקומות הרחוקות כדי שלא יבוא ליד סכנה וכל מוהל שאינו מוצץ מעבירין אותו: %%% ו ואחר שמצץ נותן עליה אספלנית או רטיה או אבן סמים העוצרים הדם: %%% ז יהא נזהר להפך שפה של אספלנית לחוץ: %%% ח מל ולא פרע כאילו לא מל: %%% ט והני מילי בקטן אבל המל את הגדול אין צריך לפרוע: %%% י יש ציצין המעכבים המילה וחוזר עליהם אף בשבת ויש שאינם מעכבים כיצד אם נשאר עור החופה את רוב גבהה של עטרה בין במקום אחד או בכמה מקומות אפילו אינו רוב היקפה וכן ברוב היקפה אפי׳ רוב גובהה מגולה זהו המעכב את המילה: %%% יא ואם לא נשאר מהעור ההוא אלא מעט שאין בו רוב בשום אופן אינו מעכב: %%% יב בחול לכתחלה יטול כל הציצין הגדולים אע״פ שאין מעכבין: %%% יג קטן שבשרו רך ומדולדל או שהוא בעל בשר הרבה עד שנראה כאילו אינו מהול רואים אם כשמתקשה נראה מהול אין צריך למול פעם שנית: %%% יד ומ"מ מפני מראית העין צריך לתקן רבוי הבשר ע"י שימשוך העור לאחוריו ויקשרנו שם סביב הגיד למעלה מהעטרה אם אפשר שתעמוד שם ולא תחזור למטה ואם אי אפשר בדרך זה א״צ לחתוך כלום עמו״ק: %%% טו ואם אינו נראה נמול בעת הקשוי צריך לחתוך כל הבשר המדולדל עד שיהא נראה כמהול בשעת קושיו וא"צ שתהא רוב העטרה נראית בעת קשיו הואיל ונמול פ״א כראוי משו"ה במיעוט נראה סגי ליה כה״ג: %%% טז הנולד מהול כבר נ״ל שצריך הטפת דם ברית כתב מהרי״ל שחותך מעט בצפורן ור"ל בעור שעל גבי העטרה: %%% יז והיכא דנולד מהול אבל לא לגמרי שהעור חופה רוב גובה העטרה או רוב היקפה אפי׳ כבר הטיף ממנו דם ברית ביום שמיני כיון שאח״כ כשמתקשה אינו נראה מהול אלא קצתו שעדין חופה רוב עטרה צריך למולו ולחתוך כל הבשר מכאן ומכאן עד שיהא נראה מהול לגמרי בעת קשוי כך הורה הב״ח וכן הסכים הט"ז: %%% יח כל מקום שצריך לחזור ולמול צריך לברך שנית לפניה ולאחריה ואין צריך לומר קיים הילד הזה:

%% הנחל התשיעי בהקדמת הכנה והרגל בלמוד ויפרד לשני ראשים

%%% א בהכנת צרכי מילה ומכשיריה ויומשכו ממנו טו״ב יאורים

*אמר יעקב עמדין* החכם עיניו בראשו לפיכך צריך אדם להיות זריז וזהיר להכין כל צרכי המילה ביום שלפני הברית שלא יבוא הדבר לידי שהות ועכוב ואלה הדברים יהיו נזכרים ונעשים בהזמנה:

%%%% א בנוגע לילד הנמול

%%%%% א *כבר* נ"ל מתנאי הילד שצריך להשגיח שיהא בריא: %%%%% ב מים חמים להרחיצו: %%%%% ג בגדים נאים להלבישו מעיל כחתן:

%%%% ב אבי הבן והמוהל יכינו דעתם ומחשבתם

%%%%% א *שתהא* זכה וצלולה לקיים המצוה בשמחה ובכונה נכונה בפרט באמירת הברכות ועשיית המצוה בפועל: %%%%% ב ומה טוב אם יטהרו גופם ג״כ במי מקוה כי נקיות וטהרה מביאה לידי פרישות ויסתפרו וילבישו עצמם יפה כי י״ט שלהם הוא לענין תספורת בשבוע שחל ט"ב בתוכה עיין בשער שלכת: %%%%% ג והרוצה לקשט נשמתו ג״כ ולתקן חטא קרי ביחוד והוצאת שז"ל ר״ל ינהוג נזיפה יום א' בתענית ובכי ויאמר הבקשה שאומרים כשמתירים נדרים כשמתרחק מן העדה וישב לארץ יחף עיין בשער המטרה וינקה נפשו כל האפשר כדי שיהא ראוי להקריב לפני ה' קרבן חביב וגדול כזה:

%%%% ג המוהל צריך ליזהר בצפרניו

%%%%% א *שיהו* מגודלים כל צרכם ולא יתר מהצורך כי אם יהו ארוכים מאד לא יוכל להשתמש בהם בטוב ובקל ישברו וישמרם מנגיפה שלא יקבלו היזק ושבירה ויחתוך אותם מחודדים עשויים לתפוס בו יפה עור הפריעה: %%%%% ב אבל במקום שאין מוהל אחר רשאי לתקן צפרניו: %%%%% ג וכ״ש בשבוע שחל ט"ב בתוכה:

%%%% ד סנדק

%%%%% א מנהג ישראל שמזמינין אחד להיות בעל ברית שושבין לתנוק לאחזו על ברכיו להמול ואמרו במדרש הקב״ה נעשה שושבין לאברהם אבינו ע"ה שנא׳ וכרות עמו הברית והמלאך גבריאל נעשה סנדק לריב״א כ"ג ואמרו עוד שישראל משתבחים שמקיימין מצות בכל איבריהם בירכי אני עושה סנדקוס לילדים הנמולים: %%%%% ב וצריך לחזור אחר איש כשר כדי שיתרצה מלאך הברית לישב בקתדרא לצדו ולא יקח אדם סנדק ומוהל באהבת אדם או בשביל תועלת אם אינן ראוין כי תקנת הנער הנמול תלויה בכוונת המטפלים עמו ואמרו חכמים יבוא טהור ויטפל עם הטהור: %%%%% ג לכן גם הסנדק ינקה עצמו תחלה יטהר גופו ונשמתו ויסתפר וילבש בגדים חשובים כי י״ט שלו הוא. מהרי״ל נהג לטבול מפני שדומה לכהן המקטיר: %%%%% ד ונוהגין קק״א ליפות כח הסנדק בענין חיוב לעלות לתורה אם הוא יום קריאת התורה לפי שעל פי הרוב הוא מוציא הוצאות מרובות על זאת מפני שדומה לקטורת שמעשרת: %%%%% ה ונותן דורון לנמול כמ"ש שהקב״ה נתן לאברהם אבינו ע״ה א״י כשמל. ומחמת זה נהגו בו סלסול שאין עושין אותו סנדק ב״פ בשני ילדים אחים ואם בא האב לעשותו פשיטא שאין בכך כלום: ~אלטונא תקח: %%%%% ו~ וי"א {אלטונא תקח: %%%%% ו} במדינה זו הסנדק הוא זוכה ג"כ בהבאת התנוק עד הכסא שמלין עליו (אבל מנהג א״י טוב יותר ע"ל): %%%%% ז אבל מיחה מהרי״ל שלא יכנס בין הנשים אצל היולדת לקחת משם הילד ואצ״ל שאשה לא תכנס בין האנשים עם הילד אלא נוהגין שאשת הסנדק מביאתו עד עזרת ישראל והוא הולך לקראתה ולוקח הילד ממנה בפתח בה״כ ומביאו על הכסא המוכן לו: %%%%% ח יש מקומות מחלקין ההבאה לכמה בני אדם לזכותן ולכבדן במצוה: %%%%% ט צריך הסנדק להיות זריז לבוא בהשכמה ואם לא בא מיד מעמידים אחר במקומו שאין מחמיצין המצוה:

%%%% ה הסכין

%%%%% א *ישחיזנו* ויחליקנו יפה שיהא חד ובלי פגימה כל האפשר אף על פי שאין פגימה כל שהוא פוסלת בו מ״מ גורם כאב לנמול שהפגימה קורעת ואינה חותכת וכשהיא גדולה יוכל להסתכן בה ולעשותו כרות שפכה: %%%%% ב מהרי"ל העיד שהיה מנהג באוסטרייך שכל מוהל היו לו שני אזמלין מוכנים בידי המחזיקים צרכי מילה מפני שלפעמים {אלטונא תקח: י}מצא הגיד מכוסה בשני ערלות {אלטונא תקח: ו}כשישליך מידו האיזמל עם הערלה הראשונה ואח״כ מרגיש בערלה שניה ועד שיחפש אחר האיזמל ויעביר לכלוכו לחתוך בו שנית יסתכן הילד לכן יהא מוכן לו השני וטוב ונכון הדבר לנהוג כן: %%%%% ג הסכין לא יהא ארוך ביותר ולא קצר מאד ושיערתי להבת איזמל של אמ"ה ז"ל והיה ארכו כמו רוחב שלש גודלין ואני עשיתיו קצת ארוך עוד גודל יותר: %%%%% ד יש מקומות לוקחין כלי בעל שני קרנים כמו צבת קטן (שקורין בל"א צווענגיל) של כסף ותוחבין אותו על עור הערלה כדי שלא יבואו לחתוך בבשר הגיד ועכ״ז לפעמים נכשלין שדוחקין האבר עצמו בכח בלי בחינה וחותכין מן הגיד לפיכך צריך ליזהר מאד לעשותו בנחת בישוב הדעת ובמתון: %%%%% ה והבקי אין צריך לכך ומרויח שאינו גורם צער ומכאוב כ״כ לתינוק כמו על ידי דחיקת הכלי הנ"ל: %%%%% ו ויש בני אדם שיש להם עוד כמו מחט של כסף גס וארוך ואין לו עוקץ חד בראשו בו ממשמשין בעור הערלה דרך הנקב לבחון אם הוא דבוק בבשר הגיד ומפרידין אותו עם המחט הלז והיא זהירות שאין בו נזק ולא צער כל כך:

%%%% ו יזמין אבק העוצר הדם ובעת שמל יתננו ביד איש מוכן שיושיטנו אליו ודברים רבים יש העוצרים ונציג רק הראשיים המצויים:

%%%%% א *אפר* כירה של עץ: %%%%% ב קורי עכביש: %%%%% ג קמח של עץ רקוב מתולעת: %%%%% ד דם תנין (בלטין סנגווין דראגין): %%%%% ה אבק טוציא: %%%%% ו עלי הדס כתושים עם פרח רמון: %%%%% ז למעלה מכל אלה אבק סימפטיע ויטריאול לבן שנתייבש בחמה בתקופת תמוז והוא מעמיד כל דם מכה ע״י נגיעה בטפת דם מהמכה אפי׳ ברחוק מקום אם מטבילין בגד כל שהו או איזה דבר שהוא בדם הנחבל ומפזרין עליו מהאבק הלז וכורכין אותו בסמרטוטין כמו האבר החבול ומצניעין אותו יעצור בלי ספק ויתרפא מהר בעז"ה: %%%%% ח לרפא נפוח המכה טוב להניח עליו עלה חבצלת (בל"א) לילגן כבושה בשמן זית: %%%%% ט ובתלמוד אמר אביי אמרה לי אם אספלניתא דכולהון כיבי שב מינאי תרבא וחדא קירא רבא אמר קירא ~וחלבא~{אלטונא תקח: וקלבא} רישינא: %%%%% י והואיל ועסקינן במידי דרפואה לתינוקות אסיק לכולהו מילי דאביי בהאי ענינא שאם יקרה מקרה בלתי טהור תדע רפואתו שלא יעוכב הילד מן המילה בזמנה אמר אביי א״ל אם האי ינוקא דלא ידע מפקתיה לישייפיה מישחא ולוקמוה להדי יומא והיכא דזיג לקרעיה בשערתא שתי וערב אבל בכלי מתכות לא דזריף: %%%%% יא וא"א אל״א האי ינוקא דלא מייץ מיקר דקר פומיה מאי תקנתיה לייתי כסא גומרי ולנקטיה ליה להדי פומיה דחיים פומיה ומייץ: %%%%% יב וא״א האי ינוקא דלא מנשתיה לנפפיה בנפוותא ומנשתיה: %%%%% יג וא"א האי ינוקא דלא מעוי ליתו סילתא דאמיה ולשרקיה עלויה ומעוי: %%%%% יד וא״א האי ינוקא דקטין לייתו לסילתא דאמיה ולשרקיה עלויה מקוטנא לאולמא: %%%%% טז ואי אלים מאולמא לקוטנא:

%%%% ז חלוק כיס דחוק ע"ל נחל שביעי סי' י"ג

%%%%% א *ואנו* לא נהגנו בו ולא ראינו בכל המקומות שעברנו בארץ פולין ומעררין מי שנוהג בו אמנם בקק"א נוהגים בטראפליס טבולים בשמן זית וצריכים לאומנות ובקיאות גדול ושמענו שמסבבים סכנה פעמים רבות וצער גדול לתינוק על כן האומן הבקי אשר לא ניסה באלה לא ישתמש בהם אלא מדוחק גדול דהיינו אם רואה שחוזר עור הערלה ומכסה העטרה ונדבק בה בחוזק אז ההכרח לא יגונה וצריך זריזות וזהירות יתרה לפי שיש בהם אחריות עצום מכמה צדדים שצריכים השגחה פרטית עליהם שלא יוזק הנמול ע"י כך אבל הילד הנמול כהוגן בלי שינוי זר בערלתו ודאי א״צ לכך ות"ל רבים נכנסו לברית על ידינו שלא הצטרכו לשום דבר תיקון ורובם כמעט שנתרפאו ביום מילתם בלי שום דבר רפואה אחרת רק עם האבק העוצר הדם: %%%%% ב א"א א"ל אם האי חלוק דינוקא לפנייה לסטריה לעילא דילמא מידביק גרדא מניה ואתי לידי סכנה: %%%%% ג אמיה דאביי עבדא ליה כיסתתא לפלגא: %%%%% ד א״א האי ינוקא דלית ליה חלוק ליתי בליתא דאית ליה שיפתא ולכרכיה לשפתא לתתא ועייף ליה לעילא:

%%%% ח סמרטוטין להניח על המילה

%%%%% א *ומטפחות* לכרוך בהם וחגורות לקשור רגלי הנמול יהיו מוכנים לרוב: %%%%% ב מהרי"ל היה סנדק ולא היה שם מפה ללפף בה רגלי הילד אחר המילה שלא תתקלקל המילה וצוה הרב ז"ל להביא מפה של ס״ת ללפף בה רגלי הילד: %%%%% ג ואמר שגם יריעה של ס״ת מותר ללפף בגופה בכה"ג משום סכנת נפשות: %%%%% ד ואמר דלא פקעה קדושת המפה בכך אך יטהרנה אח"כ מן הדם ויחזירנה לס"ת: %%%%% ה ויתן דבר לצדקה שלא ליהנות מן ההקדש בחנם:

%%%% ט כסא

%%%%% א *נוהגין* לעשות כסא לאליהו ז"ל שנקרא מלאך הברית עפר״א לפי שנתקנא על הברית: %%%%% ב וצריך להזמינו בפה: %%%%% ג נוהגין להניחו בצד שמאל של כסא הסנדק ולא ידעתי הטעם מדוע לא יהיה לצד ימין כראוי לפי כבודו אולי מפני שהוא מכוון כנגד ימין המוהל ואין זה כלום: %%%%% ד במקומנו זה עומדים שני הכסאות במזרח בה"כ לפני ארון הקודש ופניהם למערב. ובמ״א מושיבים אותם אחוריהם לצפון ופניהם לדרום:

%%%% י

%%%%% א *צריכין* לזמן עפר וחול (ע"ש ושמתי את זרעך כעפר הארץ וכחול הים) לתת בו הערלה ולרוק עליו דם המציצה: %%%%% ב לפס"ה צריך למול על העפר שיפול הדם עליו דוגמת הקרבן על גבי מזבח אדמה: %%%%% ג בשבת צריך להיות העפר מוכן מבע״י: %%%%% ד בני מזרח מלין על המים ושולקים אותם בהדס ומיני בשמים:

%%%% יא

%%%%% א *צריכין* להביא יין לברך עליו גם ברכת המילה שא"א שירה אלא על היין: %%%%% ב נוהגין להכין ב' כוסות אחד לברכה ואחד למציצה כנ״ל:

%%%% יב

%%%%% א *יש* מקומות נהגו להביא גם הדס לברך עליו ולהריח בו אחר ברכת היין כדרך שמסדרין אותן בכוס של הבדלה: %%%%% ב ופשוט שרשאין להריח בהדס אפילו בט"ב ואין צריך לומר בי"כ:

%%%% יג

%%%%% א *במדינות* אלו מרבין בנרות משום ליהודים היתה אורה ושמחה וששון זו מילה דכתיב בה שש אנכי על אמרתך ושרגא כי האי ודאי מהני אפי׳ בטיהרא כי בנר של בה״כ לעולם מצוה שידליק תמיד לא יכבה וכל דאיכא טובא טפי עדיף ותו דזריזין מקדימין למצוה משכימין בבוקר בשפרפרא שאור הנר יפה לחוש הראות בעת ההיא בכל ענין: %%%%% ב ויש להדליק י״ב נרות קטנים (בכותלי בה״כ) כנגד השבטים ושלש (לפני התיבה) גדולים כנגד האבות. ובמהרי״ל להדליק גם נר תמיד שלשה ימים: %%%%% ג כתוב בבד"ה משם א"ח נהגו להביא מחבת של אש אפילו בימות הקיץ אצל המילה כדאמרינן בב״ר בשעה שמל א״א ילידי ביתו העמידן גבעת הערלות זרחה עליה חמה והתליעו ועלה ריחן לפני הקב״ה כקטורת ועולה כליל לאישים אמר הקב״ה בשעת שיהו בני באין לידי עבירות אני מתמלא עליהן רחמים אולי גם במנהגנו בנרות לד"א נתכוונו:

%%%% יד לקרות שם לילד הנמול

%%%%% א *ביום* המילה שנכנס לברית נותנין לו שם ושארית וכדרך שנשתנה שמו של אברהם אבינו לטוב ביום מילתו: %%%%% ב כתוב בס"ח יש אדם שכל הנקראים בשמו יצליחו ויעלו לגדולה ויש להפך לכן יתפלל אדם שכל הנקראים בשמו יהיו בהם מדות טובות ושלא יקראו זרעו על שם אותם שמדות הרעות בהם כיצד יראה אדם כשיש שני אחים וקראו שם בניהם על שם פלוני אפי' אחר צדיק ומתו בלא תולדות אל יקראו יותר באותו שם. ולא יאמר אקיים לאבותי שם שלא ישכח והוא רואה שנקראים אחריהם ונכשלו הרי הוא נושא אל נפשו עון ואין אלו משום ניחוש: %%%%% ג ע"ש אם ראית אדם שאין בניו מתקיימין דע כי השם גורם להם ואם אחיו קורין לבניהם אותו שם ולזה אין מתקיימין דע שהמקום גורם ויש לו ללכת למדינה אחרת: %%%%% ד יע״ש בצוואות רי"ח לא יקרא לאיש מזרעו יודא ולא שמואל ורבים תמהים ע"ז וכתב בשכה"ג ואולי צואה זאת היא פרטית על זרע הרב החסיד מפני סבה ידוע לו ואני כתבתי על זה נ״ל ברור משום ששמו של בעל הצואה היה יודא ושם אביו שמואל והיה ירא שלא יתקיימו הנקראים על שמם אף כי מרוב חשק י״ח להשאיר שמם ירצו לתת זכרון לשמות אבותיהם החסידים ז״ל והני חסידי לא בעו נמי לאחזוקי טיבותא לנפשייהו אפילו אם יהיו הגונים לא ניחא להו לתלות בזכותם כ״ש אם ח״ו לא יהיו ראוים שלא יהיו נתלין במקולקלין ולכן מנעו תולדותיהם מזה אבל ~מודאי~{אלטונא תקח: בודאי} לא צוו כך אלא לזרעם או לדורם בלבד שכן מצינו לפנים בישראל שהיו בני הדור שקבלו טובה מרבן קוראים בניהם אחריהם כמ״ש במשפחה שהיתה מב״ע שנתן להם ריב"ז עצה שיחיו וקראו בניהם אחריו וכן בר׳ נתן הבבלי (ואפי׳ במלך א"י מצינו אלכסנדרוס מוקדון (כמ״ש בש״י) שעשו לו חשיבות זה): %%%%% ה ושמא היתה כונת החסיד נ״ע ג״כ למען לא יקראו לאבותיהם או לרבותיהם בשמן: %%%%% ו ע״כ בס״ח אחד היה קורא שם לבנו אחר הפ״ק של שנות היצירה כגון אם היה י"ד היה קורא שמו דוד ולא היו מתקיימין יע"ש: %%%%% ז וראוי לידע את אשר כבר נודע דלא מסקינן בשם רשעים דכתיב וש"ר ירקב ואף לא בשם עכו"ם ואם יקשה לך מ"ש אלכסנדרוס לזה י״ל מלבד שהוא לשון יון שהיה מצוי באהלי שם. ואולי גם לפנים בישראל היו נקראים אנשי שם כך א"כ לק״מ כדניחא בשם דואג ואבשלום. אבל עוד תדע שחז"ל עשו כל עניניהם בחכמה גדולה. ולזה תמצא כמה פעמים שם זה בגמרא. אבל לא נזכר בשום מקום אלא אלכסנדרי בתוספת יו״ד היא גי' שלמ"ה המלך שהשלום שלו. ירצו לרמוז בו בלישנא דמשתמע לתרי אפי דהיינו מפני שלום מלכות. ומלכותא דארעא כעין מלכותא דרקיעא שלמ״ה הוא שלום מלכות ודאי המ״י וזכור זה ותבין ד"ח וחדותם במ״א: %%%%% ח כתב הרמ"ט שאין ראוי להעלות אפי' שמות אדם נח שם ועבר שאין להעלות שם אלא מאברהם ואילך (אע"פ שעסקו בתורה ג״כ  עקי"פ ותמצא דברים הגונים בזה הענין): %%%%% ו עיין שכנה״ג מה שהשיב עליו ועם מש״ל נתיישב בעה״י נייחד ס' השם להבדיל בין הקודש לחול:

%%%% טו

%%%%% א צריך המוהל על כל פנים לראות הנולד לעיין ולבדוק גיד הנמול ביום שלפניו שלא יעמוד מבוהל ביום המילה כשימצא בו דבר חדש וזר כי יש אבר גדול או קטן בעל בשר או רזה. ולפעמים ערלה כבושה וכפולה או נולד מהול ושאר שינויי הטבע רבים יכול להתייעץ בדבר תחילה עם אומנים כשיצטרך ~העניל~{אלטונא תקח: הענין}: %%%%% ב ויצוה ~לכחך~{אלטונא תקח: לחכך} בערלת הילד כדי שתתרפה ותפרד מן האבר ושיקשרו רגלי התינוק יפה בהכניסם אותו לבה״כ: %%%%% ג יעיין בדיני המצוה ומנהגיה ובכונותיה איזה ימים קודם המילה וירגיל ברכותיה בפיו ובשפתיו שלא יכשל ביחוד אם הוא שוחט ואפי׳ זקן ורגיל צריך זירוז והזכרה ויהיה בעיניו כאילו נכנס תחלה לעבודה חמורה מאד שצריך להתחנך בה בטרם יגש להקריב שלא תפסל עבודתו בפרטות בזו שחיי נפש תלויים בה לפיכך יחזור תחילה ויעבור על פרטי הדברים שסדרנו לו כאן להזהר בהן שלא יהא נשכח ונשמט שום דבר מלעשות בעתו:

%%%% טז

%%%%% א *יזמין* בי עשרה על הברית לפרסומי מילתא ואין דבר זה מעכב: %%%%% ב גם יאסוף כל המוהלים הנמצאים לבוא לעמוד אצל המוהל בעת המילה שישגיחו לראות שתהא המצוה עשויה כתקנה ושמא יהא המוהל נבהל ונחפז ויתעלם ממנו דבר או שמא יתעלף או מקרה אחר המעכבו מלגמור פעולתו כהוגן ותשועה ברוב יועץ: %%%%% ג טובים השנים מן האחד כ"ש אם רבים הם המסייעים לדבר מצוה אשר יש להם שכר טוב בעמלם לפיכך יחלק המוהל צרכי המילה למוהלים אחרים העומדים עליו לתמכו שימסור ביד אחד אחד דבר אחד להיות מזומן לפניו כגון סכין ביד אחד כלי שבו אבק של רפואה ביד ב' וכוס של מציצה ביד ג׳ כלי עם עפר וחול ביד ד׳ סמרטוטין ומפות וחגורות ביד ה' כוס של ברכה ביד ו׳ הרי אלו ו' זוכין בו (~וי״א~{אלטונא תקח: וי"מ} שמעמידים ב׳ להחזיק ב׳ רגלי הילד) ועי"ז מתקיימת המצוה בזריזות:

%%%% יז יעשה הסעודה

%%%%% א *ויקרא* לפחות מניין עשרה שהיא סעודת מצוה: %%%%% ב והמרבה בה הרי זה משובח שכך כתוב ויעש אברהם משתה גדול ביום הגמל ודרשוהו ביום ה״ג מ״ל: %%%%% ג אע״פ שכתוב משתה אין הכוונה על שתיית כוס בלבד כי הסעודה הגדולה קרויה משתה בכ"מ ע"ש היין וכ"כ ויעש להם משתה ויאכלו וישתו ואין סעודת מצוה אלא בבשר ובכאן יש סמך מיוחד בכתוב כורתי בריתי עלי זבח: %%%%% ד ~סדרי~{אלטונא תקח: חדרי} סעודה כבר נתגלו לך בכסא שן ובפרוזדור דמה"ש: %%%%% ה לא יזמין מי שיודע בו שאינו בא אל הלחם שאסור לגנוב דעת הבריות וגם יש בו קצת מכשול לנקרא לדבר מצוה ואינו הולך שהוא כמנודה לשמים: %%%%% ו אמנם אם יש שם ב"א שאינם מהוגנים אינו צריך לילך אע״פ שקראוהו:

%%% הראש השני בלימוד אומנות המוהל בהנהגה ישרה בסדורה לקיים הברית כסדר וכשורה

%%%% א

%%%%% א כשמושיב הסנדק התנוק על ברכיו להחזיקו למולו יהא נזהר לקרב ברכיו זו אצל זו בדוחק שלא יוכל הילד לפול בין רגליו: %%%%% ב ויאחוז בשתי ידיו ברגלי הילד בכל כחו או יאחזו שנים זולתו ברגלי הנמול אחד מכאן וא' מכאן: %%%%% ג יניח המוהל כר תחת עגבות הילד כדי שיעמוד האבר בגובה גלוי לחוץ: %%%%% ד יזהר המוהל לנגב האבר תחלה בפרט אם השתין הילד צריך להמתין לו עד שיתנגב היטב שלא ימשך בשר האבר עם העור מחמת לחלוחית שנתרכך ויביאהו לידי סכנה: %%%%% ה אח"כ ימשמש באבר עד שיתקשה הגיד ויצא מן הגוף החוצה ויועיל לו שיבחין עד היכן מגעת העטרה: %%%%% ו אז ישלח ידו השמאלית ויתפוס עם אגודל ושתי אצבעות הסמוכות (יתחוב צפורן אגודל תוך הערלה ובזה ירויח שיחזור האבר לאחוריו קצת ועור הערלה יותר בטוח שלא ישמט מידו) בעור הערלה שבראש הגיד ממקום העטרה ולמטה וימתח הערלה למעלה באופן שכשיחתכנו יחתוך תחת העטרה: %%%%% י ויהא זהיר לחתוך סמוך לאחיזת אצבעותיו: %%%%% יא לא יטה לצד הגיד או הכיס של הנמול וגם לא לאצבעותיו של מוהל שלא יחתוך זה או זה ויהא זריז להתחיל החתוך מן הצד בזה יהא נשמר מדבר רע בחתוך: %%%%% יב ויהא נזהר לתפוס עור הערלה בכל כחו שלא ישמט מידו ויבא לידי סכנה: %%%%% יג יכרות הערלה בפעם אחת ולא יוליך האיזמל למטה שלא יפגע בכיס ויעשנו כרות שפכה אלא יהיו ידיו ואצבעותיו אמונה להרים אותן לאויר דהיינו בשמאלית יתפוס וימשוך הערלה כלפי מעלה קצת (אל פני המוהל) מבין ירכי הילד וחוצה והימנית פשוטה עם סכין המילה ג"כ לצד מעלה ויתחיל לחתוך בעליונו של גיד (מתחת לעטרה בשפוע) ומצדדיו ומוליך מכנגד הגוף והלאה באופן שתתרחק הולכת הסכין וחתיכת הערלה ותעבור למרחוק ולא תגע בנמול בגמר החתוך ודעת לנבון נקל להיות משכיל בדרכיו להשמר מפגע רע: %%%%% יד אם נשמט העור מידו קודם שגמר החתוך צריך זריזות גדולה לחזור ולתפוס במהירות ולחתוך במקום חתך ראשון ואם נתמלא מדם ימצצנו עד שיראה ויבחין לתפוס ולחתוך כראוי שלא יבא לידי סכנה לפיכך צריך המוהל ליזהר שלא ירך לבבו שאם לא כן עבודתו פסולה:

%%%% ב

%%%%% א) *אחר* שעשה החתוך ימהר ויזרוק האיזמל שמל בו מידו גם הערלה ישליך אל כלי העפר המוכן וימהר לעשות הפריעה בטרם יכסה הדם את נקב הפריעה: %%%%% ב ויתפוס בידו השמאלית את האבר עד שיתן צפורן של גודל הימנית תוך הנקב ויאחוז בה את קרום הפריעה: %%%%% ג אח״כ יניח ידו השמאלית מן האבר ויאחז גם בצפורן גודל שמאלית הקרום ההוא וימשכנו בשתי צפרני אגודליו קצת אליו ויקרענו הנה והנה: %%%%% ד ויהא זהיר מאד לעשות הקרע ההוא מלמעלה עד גובה העטרה שתתגלה לעיניו ולא יקרע למטה כלל כי בקל יעשנו כרות שפכה: %%%%% ה ודבר זה צריך התמדת הראיה והלמוד כי לפעמים ~כשתחתוך קצת~{אלטונא תקח: כשהחתוך קצר} אז עור הפריעה מכוסה כולו ולא נראה כי אם נקב מכווץ והוא לבן ומוהל שאינו בקי ~מכינס צרפניו~{אלטונא תקח: מכניס צפרניו} שם ותופס בכח העור עם בשר הגיד וברוב פשיעתו קורע העור עם קצת הבשר שבנקב הגיד וגורם כאב גדול לילד גם ריבוי דם ויכול לבוא לידי סכנה או לפסלו לבוא בקהל על כן צריך לזה אומנות גדולה. ובקי היודע לאמן ידיו: %%%%% ו וכן לפעמים נעשה החתוך גדול עד שנחתך גם עור הפריעה במקצת ונעשית עור הפריעה על העטרה כמו שפה לנקב והוא לבן אבל כשמכסהו הדם לא נודע איה מקומו לכן ימהר אחר החתוך לתפוס עור הפריעה כמש״ל ואם אירע לו שכיסהו הדם ימצצנו ויתראה העור: %%%%% ז) גם לפעמים יש אבר קטן מאד ואחר שנעשה החתוך נשמט האבר תוך הכיס תקנתו ליתן אצבעו תחת הכיס נגד האבר וידחוק האבר ויצא לחוץ ויתפוס עור הערלה בידו השנית ויעשה הפריעה: %%%%% ח גם פעמים עור הפריעה קיימא גלדי גלדי אף על פי שפרע וקלף קרום אחד יעמוד אחר תחתיו המכסה העטרה והמוהל סבור שכבר נעשית מצותה ואינו כן והוא לא ידע ואשם שעדיין לא נעשית הפריעה האמיתית לכך צריך בזה עיון רב ולמוד במעשה והרגל בעבודה זו ושומר מצוה לא ידע דבר רע: %%%%% ט ויש שינויים רבים כי לאו כל האצבעות שוות יש קטן באבריו שערלתו גדולה ויש גדול באבריו ולו ערלה קטנה ויש שא״ל ערלה כלל ויש נראה כמו נולד מהול ואינו אבל ערלתו כבושה וחומרא לעשות חתוך גם יש חלופים בערלה עצמה יש שהיא קשה כעץ ויש רכה ויש אדוקה בבשר הגיד ויש נפרדת ומדולדלת מלבד שינויים גדולים כטומטום ואנדרוגינוס ויש בהם כמה מינים והנדמה להם ואינו עש״י (סקע״א) וכבר נ"ל עצה טובה: %%%%% י י״א שצריך ליזהר שלא להכניס ולתחוב שני צפרנים תוך הנקב בבת אחת:

%%%% ג

%%%%% א *אחר* שפרע מיד יכניס האבר לתוך פיו וצריך למוץ עד שישער שיצא הדם ממקומות אחרים שבגוף (שבלע הרבה דם עכור בהיותו בבטן אמו ע"ל בנחל י"א): %%%%% ב וכל מוהל שאינו מוצץ כראוי מעבירין אותו: %%%%% ג לפיכך מוצצין אף בשבת שסכנה היא לתינוק אם לא יעשנה: %%%%% ד יש מוהלים נוהגים אחר המציצה שגומעים יין עם הדם שבפיהם (וצ״ל שלא לבלוע ממנו) וממהרים מריקה בפיהם על המילה לרפואת הנמול והוא דבר בחון ובדוק אצלי להועיל להטיב בעזה״י. ויש בזה סוד גם כן ע"י מריקת היין מצא מין את מינו וניעור:

%%%% ד

%%%%% א *אחר* שגמר עבודתו כראוי יפזר עליה אבק עוצר הדם בכל צדי המילה: %%%%% ב ויכרוך המכה בסמרטוטין סביב סביב ויחגור אותו במטפחות: %%%%% ג ויקשור רגלי התנוק שלא יתחכך ויחבול עצמו: %%%%% ד ובבוא הילד הנמול לבית ירחצוהו במים חמין ויעיינו במילתו אם צריך לתקן עור הפריעה כשנמשכה למטה או שמא יצטרך לפזר עוד סממנין העוצרים הדם:

%% הנחל העשירי בדיני ברכותיה יחלק לשני יאורים.

%%% א׳ מושך שבע ברכות

%%%% א ברכת המוהל

%%%%% א *המל* בין לעצמו בין לאחר מברך מעומד אשר קדשנו במצותיו וצונו על המילה: %%%%% ב נהגו למול בעמידה ואם הוצרך לישב יושב: %%%%% ג א"צ לכסות ערות הקטן בשעה שמברך: %%%%% ד אם אבי הבן מוהל בעצמו מברך למול את הבן לדעת הר"מ ז"ל ואין נוהגין כך בק״ק אשכנזים אלא מברכין לעולם בשוה: %%%%% ה מיהו אם בירך למול ודאי יצא לד״ה: %%%%% ו אבי הבן עומד אצל המוהל להודיע שהוא שלוחו. כאותה {אלטונא תקח: ש}שנינו היאך קרבנו של אדם קרב והוא אינו עומד ע״ג:

%%%% ב

%%%%% א *ברכת* האב אבי הבן בין חתיכת הערלה והפריעה (לפי מנהג ק"ק אשכנזים) מברך מעומד אשר קדשנו במצותיו וצונו להכניסו וכו': %%%%% ב י״א להכניס בני וישר הוא: %%%%% ג וגדול המל עצמו אומר להכנס: %%%%% ד אם אין אבי הבן אצל המילה י״א שמעמידין אדם אחר לברך ברכה זו כי ב״ד מצווים למולו. ונוהגין שהסנדק התופס הנער בשעת המילה מברך אותה (וכן אם האב כאן ואינו יודע לברך) והוא מברך מיושב בשעה שמלין התנוק על ברכיו: %%%%% ה אבל כל העם עומדים שנא׳ ויעמוד העם בברית: %%%%% ו אם האב מל את בנו י"א שיאמר גם ברכת להכניסו קודם החתוך. ובודאי רשאי הוא לעשות {אלטונא תקח: כן} אך לא ידעתי ההכרח לזוז מן המנהג בשביל כך כי בטוב יוכל לנהוג לעולם בשוה ולברך מיד עם הפריעה ומה מעכבו וכך נהגתי במילת בני שי׳: %%%%% ז אם בירך רק ברכה אחת משתי הברכות יצא וא"צ לברך אח״כ ואפי׳ לא בירך כלל אין ברכות מעכבות: %%%%% ח אם בא לברך אחר קיום המצוה עון ברכה לבטלה היא בידו:

%%%% ג

%%%%% א *ברכת* העם בלי שם ומלכות אם אחרים עומדים שם עונים אחר האב כשם שהכנסתו כו'. כך היא נוסחת הר״מ והספרדים והכונה לברך גם את האב שיזכה להכניסו אף לשאר מצות. ואי תניא תניא: %%%%% ב איברא בתלמודין לא גרסינן הכי אלא כשם שנכנס כמנהגא דידן וי״ל שלא רצו לתלות ברכת הבן בזכות האב שמא לא יזכה לפיכך תקנו לשון סתמי ואם יזכה האב ממילא הוא יכניסהו גם כן לשאר מצות: %%%%% ג לגדול הנמול עונים אחריו כשם שנכנסת כו' כן תכנס:

%%%% ד

%%%%% א *ברכת* היין אבי הבן או המוהל או אחד העם המזומן לברכה מברך על הכוס בפה״ג: %%%%% ב כל היכא דבעינן כוס צ״ל בו בכל דיני כוס שנזכרו בכסא שן: %%%%% ג ואחר שגמר שאר ברכות הנאמרות אליו נהגו העם להטעים ממנו לסנדק (ותמהני מדוע לא {אלטונא תקח: י}שתה ממנו המברך עליו):

%%%% ה

%%%%% א *ברכת* הדס בארצות המזרח נוהגין ליטול גם הדס לברך עליו בורא עצי בשמים ולהריח בו וסודר אותו על הכוס כמו בהבדלה %%%%% ב ונ"ל שטוב יותר לברך עליו קודם ברכת היין שלא להפסיק במה שלא מצינו בתלמוד שתקנוהו חז״ל:

%%%% ו

%%%%% א *~ברכת~{אלטונא תקח: ברכה}* כנגד הילד גומרה על הכוס ואומר אק"י כו': %%%%% ב נוהגין כשמגיע לבדמיך חיי נותן מהיין באצבעו בפי התינוק: %%%%% ג י״א שעושה באצבעותיו צורת שם שדי דהיינו שלש האצבעות הרצופות הם דמות שי״ן והאצבע שנותן בפי הנמול כופפו כעין דלי״ת והאגודל הוא בצורת יו״ד: %%%%% ד כשהמוהל מברך ברכה זו רוחץ תחלה ידיו ופיו במים או ביין בכל מידי דמנקי אחר כך אומר הברכה:

%%%% ז

%%%%% א *ברכת* זמן כשהאב מל את בנו הוא מברך שהחיינו: %%%%% ב ולהר״מ לעולם האב מברך שהחיינו על כל מילה ומילה אפי׳ אם אחר מל. וכן נהגו בארצות המזרח ובמצרים: %%%%% ג ובמדינות אלו לא נהגו לברך אפי׳ כשאב עצמו מל בנו אם לא כשמל בנו הבכור: %%%%% ד וכן נכון לברך על בן ראשון שמכניסו לברית אפי' אינו בכור: %%%%% ה בני האנוסים שבאים לחסות תחת כנפי השכינה חייבים לברך שהחיינו בשעת המילה. הרי אלו שבעה ברכות לחתן דמים למולות כנגד שבעה של חתנים וכלות:

%%% יאור ב משקה לשבעה רהטים בשאר חלקי דינים ופרטים השייכים ליום הברית:

%%%% א

%%%%% א *הנולד* כשהוא מהול כשמטיפין ממנו דם ברית א"צ ברכה לפניה: %%%%% ב י״א שיש לברך גם ברכת להכניסו. ונ״ל המברך לא הפסיד: %%%%% ג ואומר אק"י כו׳: %%%%% ד אבל כשחוזר על ציצין המעכבין את המילה (ואצ״ל אם מל ולא פרע) צריך לחזור ולברך על המילה בלבד ואינו מברך לאחריה:

%%%% ב

%%%%% א *אנדרוגינוס* אין מברכין על מילתו כלל: %%%%% ב אלא אומר או"א קיים את הילד כו׳:

%%%% ג

%%%%% א *ממזר* מברכין על מילתו עד כורת הברית: %%%%% ב אבל אין אומרים קיים את הילד ולא כשם שנכנס לברית ולא יבקשו עליו רחמים כדרך שנוהגין לעשות מ"ש לכשר: %%%%% ג ומפרסמין בשעת מילתו שהוא ממזר: %%%%% ד מהרי״ל נתן לו שם כידור: %%%%% ה וצוה למולו בחצר בה״כ: %%%%% ו ונראה שאין עושין לו נרות אבל בשאר דברים שוה לכשר:

%%%% ד

%%%%% א *פנויה* שילדה בנה ככשר לכל דבריו בעניני מילה כמו בכל המצוה: %%%%% ב ומ״מ עושין לו היכר שלא למולו בבה"כ לבייש יולדיו כדרך שמעמידין הטמאים בשערי מזרח משום קנס: %%%%% ג ואם יש בו חשש ספק ממזר או חלל (שאם יבא על אשה או ישאנה ותתאלמן נפסלה לכהונה) צריך לפרסמו שלא יהיו נכשלין בו: %%%%% ד ילדה מעבד ונכרי בין פנויה בין א"א מפשטא דגמרא ופירש"י גם הבן פגום לכהונה לענין שאם בא על בת ישראל וילדה בת אסורה לכהן:

%%%% ה

%%%%% א *מי* שיש לו שני תינוקות למול יברך ברכה אחת לשניהם אפי׳ שנים מלים. {%%%%% ב} הראשון יברך על המילה ועולה גם לשני. אם מתכונים זה להוציא וזה לצאת. %%%%% ג והשני יברך אשר קידש ידיד מבטן ועולה גם לראשון ואפי' אין הילד לפניו בשעת הברכה כיון שדעתו עליו רק שלא יסיח דעתו בנתיים: %%%%% ד אם שח בנתיים או שלא היה דעתו על השני מתחלה צריך לברך אשר קידש ידיד על הראשון וחוזר ומברך על מילת הב': %%%%% ה ודווקא אם שח בדברים שאינם מצרכי המילה אבל בצרכי המילה לא הוי הפסק: %%%%% ו ואפי׳ שכח ובירך אשר קידש ידיד אחר הראשון אין צריך לחזור ולברך על המילה: %%%%% ז וכבר נמנעו מלנהוג כך אלא נזהרין שלא להביא שני תינוקות ביחד. ואינם מכוונים לצאת בברכה אחת: %%%%% ח אם לא בשני תינוקות של איש אחד ומוהל אחד לשניהם כה"ג {אלטונא תקח: נראה}דיש לנהוג כש״ע: %%%%% ט ובכה"ג אומר קיים את הילדים כו' לאביהם: %%%%% י וכבר נ"ל שיתקן צרכי מילה לכ״א בפ״ע: %%%%% יא הנולד ראשון נמול ראשונה אם אין מתעצלין בו: %%%%% יב ואם שנים נולדו בשעה אחת יגרילו ביניהם:

%%%% ו

%%%%% א *כשיש* מילה בתעניות של צבור מתפללין סליחות ואומרים ודוי כדרכם: %%%%% ב ואין אומרים והוא רחום ולא נפילת אפים: %%%%% ג אבל אומרים אל ארך אפים ולמנצח: %%%%% ד ונ"ל לומר גם כן יה״ר שאחר קריאת התורה שיש בו בקשה לחיי הנימול בכלל ישראל ולא גרע ממ"ש שעושין לו ואפילו בשבת אומרים בקשת רחמים לחיי כלל עדת ישראל כמ"ש יקום פורקן ומ"ש: %%%%% ה אם יש כמה בתי כנסיות בעיר יש מקומות שאומרים תחנון בשאר בית הכנסת שאין מלין שם: %%%%% ו ויש מקומות שאין אומרים תחנון בכל העיר ונמוקם עמם מפני שאליהו בא לעיר ויש מקומות אין אומרים גם למנצח נהרא נהרא ופשטיה: %%%%% ז ביה"כ ובשאר תעניות של צבור לא יברך על הכוס: %%%%% ח מיהו בשלש צומות שהיולדת אינה מתענה או אפי' בט"ב ויום כפור אם היא צריכה לאכול יברך על הכוס ותטעום ממנו היולדת אם היא שומעת הברכה ומתכוונת שלא להפסיק בדבור בין שמיעת הברכה לשתיית הכוס: %%%%% ט היכא דנהוג בהדס נראה פשוט כש״כ דמותר~אלטונא תקח:ו~ להביאו גם בט״ב אצ״ל בי״ה: %%%%% י ובמדינות אלו מברך על הכוס בכל תענית ונוהגין להטעים לתנוקות שלא הגיעו לחנוך: %%%%% יא ובי"כ נוהגין ליתן לתנוק הנמול שאר מנהגי מילה בי״כ וט״ב וכשנדחה וכן במועדים תמצא בעיר האלקים כ״א במקומו:

%%%% ז

%%%%% א *אונן* כבר נ"ל סוף נחל רביעי שמל במקום שאין אחר וכן ראיתי שוב בתשובת רש״ל דפסק הכי בפשיטות (מביאו הט״ז סשמ"א בי"ד): %%%%% ב וכי מהיל מסתברא דמברך נמי על המילה: %%%%% ג מיהו נראה לחלק דדווקא היכא דאב עצמו מל (ואז מכניסין המת לחדר והולך לבה״כ למול בנו וחוזר לקבור מתו) אבל אם אחר הוא שאין שם מוהל אלא האונן יקברו המת קודם אחר כך ימול ואין משגיחין בזריזות דמילה יותר מזריזות דקבורה דחמירא ורמיא עליה דהיאך ומילה לאו עליה דידיה רמיא טפי מכל ישראל משא״כ כשהוא אביו של הנמול דתרוייהו רמו עליה וקי״ל מילה קודמת לקבורת מת גם אין קוברין לפני תפלה ומלין בשעת תפלה: %%%%% ד בד״א בשניהם יכולים להתקיים באותו יום אבל אם הוא באופן שלא יוכלו לקברו בו ביום נ״ל שימול ואל יחמיץ המצוה וכה"ג מברך גם כן כיון דלא אפשר באחר: %%%%% ה ואם אפשר באחר לא יקחו אבל למול אפי׳ לאחר שלשה ימים לאבלו: %%%%% ו וכשצריכין לו מותר לו לצאת מביתו לבה״כ להיות מוהל ומתקן צפרניו אפי׳ בתוך ג׳. {אלטונא תקח: ו}דינו בסעודה יתבאר בנחל י״ג: %%%%% ז ונ"ל שאסור להחליף בגדיו אא"כ הוא לאחר ז׳ ואז מותר ללבוש בגדי שבת עד לאחר המילה:

%% הנחל האחד עשר בכוונת המילה על פי כהאר״י:

%%% א *להמשיך* הארת שלשה חסדים שהם שלשה הוויות ולהורידם ביסוד למתק שלשה גבורות הויות אשר שם והנה הב' חסדים וב׳ שלישים הם מגולים והם ב׳ הויות כמנין ב"ן ושני שלישים ח״י ושניהם כמנין ע׳ הרי שיש כאן ע׳ אורות מגולות והם ב׳ אותיות מ"ל ממילה ותכוין להמשיך אלו הע' אורות ביסוד ויכוין שע"י המילה שהוא מל וחותך הערלה יתגלו אלו הע' אורות ויכוין להמשיכם ביסוד להמתיק הגבורות אשר שם ולכן מצוה זאת טעונה כוס כי היין סוד הגבורות גם יי"ן עולה ע׳: %%% ב וע״י הפריעה מתגלה אותו שליש של החסד ויומתקו ביסוד ג׳ גבורות גמורות וז״ס הפריעה פרע יה ר״ל הוא פורע ומגלה גילוי ב׳ שהוא אותו השליש שהוא מכוסה אמנם הע׳ אורות שאין בהם מסך אינם נקראים פריעה כי דרכם להיות בגלוי אך שליש העליון המכוסה תמיד כשמתגלה הוא פריעה גמורה והנה שליש החסד המכוסה כשיורד ביסוד ממתק שליש של גבורה וב' שלישים הם ח' ח׳ כמנין י״ה ע"ה וזהו פריעה פרע יה ובאותיות מילה רמוז כל זה כי שני אותיות מל ממילה הם הע' אורות המגולים וב' אותיות י"ה השליש המכוסה ומתוק שליש הגבורה שהם י״ה כנז׳ הרי כי אותיות מילה רמוזים בהם מילה ופריעה: %%% ג מל ולא פרע כאילו לא מל כי ~היא י"ו~{אלטונא תקח: הלא י"ה} אורות כנז״ל שמתגלים בעת הפריעה גם הם על ידי המילה באים כאחד והנה כשאינו פורע נמצא שהמילה עצמה לא נגמרה כי עדיין חסרים אותיות י"ה ממילה כי כוונת המילה היא לגלות ולפרוע אותן י״ו אורות כנ"ל ואם כן מל ולא פרע כאילו לא מל והנה י"ו אורות אלו האחרונים נשתיירו באבר הקדוש עצמו עתה בעת הפריעה כי הלא האבר עצמו צורתו ו׳ ועתה בפריעה נגלית העטרה והיא י׳ על ו׳ הם י"ו אורות הנ״ל וז"ס ביום הגמל את יצחק ואחז"ל ה״ג מ"ל כי הנה הגמ״ל הם ע״ח אורות המתגלים עתה ביחוד על ידי המילה שהם אותיות מ״ל מהגמל שמורה על מציאות המילה והכריתה עצמה ונתגלו על ידי ע"ח אורות כנ״ל. ופירש היכן נתגלו אורות אלו ואמר את יצחק ופירוש עם יצחק עצמו הגבורות שביסוד שהם סוד יצחק כנודע ולכן לא אמר ליצחק כי מלת את ר״ל עם. ואמנם לפי שהם ע׳ אורות המתגלים תחלה ואחר כך מ"ל הם ע׳ תחתונים ולכן נזכר באחרונה. והנה יוסף הוא צדיק בחי׳ היסוד אשר שם הג' חסדים שממתיקים ג׳ גבורות. וכבר בארנו לעיל כי צורת האבר אחרי הפריעה הוא י׳ על ו' והם ב׳ אותיות י׳ ו׳ מיוסף והם סוד שליש החסד העליון הממתיק שליש בגבורה אשר שניהם כמנין י"ו כנ״ל. נשארו אורות ע׳ החסדים וע' בגבורות הנמתקים בחסדים ק״מ והם אורות כמנין ס"פ מיוסף ולכן נחלקו י"ו לבדם הבאים על ידי הפריעה וס"פ לבדם על ידי המילה כללות כולם הם כמנין יוסף דהיינו ג׳ הויות חסדים וג' הויות גבורות שהם כמנין יוסף ע"כ.

ועתה נבאר כיד ה׳ הטובה עלינו עשרה דברים שנאמרו בכוס זה של ברכ״ה גי׳ זכ"ר למען ישכיל ויבין האיש הנלבב כי לא נפל דבר מכל האמור ~במקרא~{אלטונא תקח: במקרה} וביחוד המוהל יכוין לבו לעבוד עבודה תמה וידע את מי הוא עובד כי מלחמת ה' הוא נלחם כי יתן בכוס עינו יתהלך במשרים ~להרחיק~{אלטונא תקח: להרחי'} גבול הקדושה ולהכרית הקליפות לנצחם: %%%% א ברי״ת ע״ה גי' תרי״ג לפיכך היא שקולה ככל התורה ומבטל כח ס״מ וזוגו (כגי' שלהם שעולה ברי״ת) הנאחזים בערל״ה גי׳ אש״ה ע״ה אשה רעה היא קליפת נוגה החופה על הקדושה ויניקתה משם אלהים דיודין עה״א גי׳ ערל״ה והיא ר״ע ל״ה וכשנכרתת מתכפר עון אדה״ר שמשך ערלתו ומתגלה העטרה הנקראת אשה יראת ה׳ והיא אשה טובה בסוד הביאו עלי כפר"ה בהסתלק הנחש ע"י שנתנה לו הערלה כמש״ל בס"ד: %%%% ב מילה כבר נ״ל שהוא גי׳ אלהים ע"ה בו ב׳ בחינות מ״י אל"ה (לאה) בינה ותבונה או א"ם (לבינה תקרא) מ"ה (ז״א) שהוא ביסוד ונראה שזוהי ה' שנוספה באברהם ע"י המילה (ונלקחה משרי שנמתקו דיניה ולכן נחלקה היוד לשנים ונקראת היא שרה. גי׳ אבגית"ץ שהוא בחסד וה׳ לאברהם להמתיק בו ה״ג) ה"א דאלקים ה׳ עלין תקיפין שנמתקו בו אז. וחזר כולו חסד לאברהם וזפ״ה וידבר ה׳ וגו׳ ואתנה בריתי ביני ובינך ר״ל היא או״ת הברית הנ"ל שחלק עמו מכבודו כאמור מה כתוב אחריו וידבר אתו אלקים (ולמעלה בענין כתיב שם הויה ואל שדי בחי׳ יסוד דבינה) כי עי״ז נתקנו ונמתקו בו ה"א דאלקים לכן דבר עמו בבחי׳ זו שיוכל לעמוד בה ולא יירא מתוקף דיניו כי אני הנה בריתי אתך ברשותך כנ״ל כמו שצוהו באותו דבור שרה אשתך לא תקרא שמה שרי כי שרה שמה מטעם הנזכר להמתיק דיני ה"ג ולכללם בחסד אל דרועא ימינא וחתם הפרשה ויכל לדבר אתו ויעל אלקים מעל אברהם ר"ל כל זמן שהיה הדבור באותו הענין היה נחשב כאילו הוא מהול משא"כ כשנפסק הדבור חזר לבחי׳ ראשונה כל עוד שלא נמול בפועל זהו ויעל אלהים מעל אברהם כלומר בחי׳ אלהי״ם הנ״ל עלה ונסתלק ממנו והנה אברהם גי׳ הוי"ה אלהי״ם הוי"ה אדנ"י מ״ה (הוא מילוי הוי"ה דאלפי"ן ומילויו מ"ם ה"א עולה אלהי״ם) כי הוא אב״ר מ"ה  בחי' יסוד דבינה שנקראת אלהים כנ״ל אכן כל זמן שלא מל סר ועלה מעליו בחינת אלהים ה״ג ממותקות שעדין לא נתבסמו בו ונשארו בו בחי׳ ב״ן מ"ה כלולים באדנ״י זווג תחתון בלבד וכללות ג' שמות הללו הנשארים אחרי סלוק אלהים (מההויה זווג עליון) כמילוי קס״א (ע״ה) דאהיה היא בינה בלי בחי' פשוט להמתיק ה"ג לפיכך מיד לקח אברהם וקיים מצות מילה כמ״ש לתקן ולמתק ה״ג בשרשם ולירש מדת חסד העומדת לו אלקים אדני אל אלוה ס"ת מילה: %%%% ג פריעה כבר נ"ל שהיא גי׳ שס״ה כנגד מל"ת והיא שי״ן דאלהים דיודין וס"ה אדני: %%%% ד אזמ"ל דמילה הוא בסוד הגמ"ל אתוון דדין כאתוון דדין למתק ג׳ הויות בלח״ם הידוע וכבר נ״ל סודו: %%%% ה צפורן גי' ד״ש של קו האמצעי אהיה הויה שדי אדני גם צפרן חסר עולה כ"ת באתבש אל מלויו עולה מקו״ם ובצירוף הוי"ה א׳ חשבונו יאר זפ"ה אל ה׳ ויאר וע"י הצפרן מתגלה אור העטרה ע"י אגודל רבוע אהי׳: %%%% ו דם רבוע אהי׳ וצריך מציצה מכל הגוף הכלול מע״ס י״פ דם עולה מת שבזה נצול ממיתה וצריך לשום הערלה והדם בעפ"ר: %%%% ז עפ״ר גי' ר"ע יסו"ד הוא רע הנ"ל הנאחז באבר הקדוש ע"כ צריך כריתה ופריעה שהוא חלק הנחש ונחש עפ"ר לחמו. בסוד הלחם אשר הוא אוכל: %%%% ח חול גבול לי"ם העליון בינה. רבוע אהי׳ גי' חול. ועל ידי שנמתקו דיני דם בחול יהיה מספר ב״י כחול הים כי דם נעכר ונעשה חלב טהור: %%%% ט יין. ידוע בבינה יין המשומר המשמח אלהים ואנשים. וצריך ממנה ב' כוסות. ב"פ יין גי׳ ח"כמה ב״ינה: %%%% י הדס. לשמח הלב בריחו הטוב. להעביר יגון ואנ״חה גי׳ הד"ס י״ין. הנה נתבארו יפה עשרה הדברים הנזכרים ונעשים במצוה זו. דוגמא וזכר לדבר כענין שנאמרו עשרה דברים בכוס עוד יש כאן אחד המקיפם (ויהיו מעין י"א סממני הקטורת) הוא אליהו ז״ל הנמצא כאן (ויושב על הכס״א הוא הכו"ס) הוא המלאך הברית כי אחיזתו בשם דב"ן כגי׳ שלו וחלוף אליהו באתבש אע״ה גי׳ מילה פריעה אליהו ב"ן וק"ל צרופיו מחלישים כח קל״א אי"לן ומבטל עינ"א בישא מבת עי"ן וב"פ עי״ן עולים י״פ הויה ר"ס עם מי"לה עולה א"ל שד"י סוד היסוד האבר הקדוש שמסירים ממנו החיצונים בקיום זאת המצוה ונמתקים הדינים ומתגלים פנים של רצון ואמרו המקובלים שאם יזכה המוהל ויהא ראוי לכך יראה בחוש בעת הפריעה כדמות אותיות אש נוצצים על העטרה כהרף עין ומיד מתכסים ויראה בגוונים שלהם מה יהיה משפט הנער ומעשהו אם זך וישר פעלו שאם האותיות ידמו לו כאש ירוקה סימן הוא שיחיה הולד ואם יהיה ירוק נוטה ללבן יהיה הילד גברא רבא. ואם יהי׳ נוט׳ לגון זהב יהי׳ בינוני. ואם כדמות אש אדומ' ביותר ימות באותה שנה. ואם נוטה לתכלת יצא לתרבות רעה ח"ו והמשכיל יבין וידום לפיכך חייב המוהל להזהר לעמוד על נפשו לטהרה ולזככה ולכוין היטב במעשה ובברכ' שבו תלויה תקנת הנמול ולא יעמוד על דם רעהו בלי הכנה ומחשב' נכונה גם בלא דעת נפש לא טוב ואם יעבוד בדעה שלמה ובכוונה תמימ' בודאי יעשה רושם גדול למעלה בכמה יחודים שיגרום עי״ז. ואותו הילד לא במהרה הוא חוטא והדם ההוא נרשם בהיכל עצם השמים בפורפירא דקב״ה. הוא יתברך יעזרנו על דבר כבוד שמו לקיים מצותיו כרצונו אכי"ר:

%% הנחל השנים עשר בהנהגת המילה בבה״כ

%%% א *ביום* הברית יהא אדם שמח וטוב לב שזכהו בוראו לקיים מצוה גדולה כזאת להקריב לפניו קרבן חשוב שאין למעלה ממנו ועל זה יגיל וישיש מאד. ועי"ז ינצל ג״כ משכחה וממכשול ורשול ויהא זריז לעשותה כהוגן. (ושכרו כפול ואוכל פירות בעוה"ז לפי שבח המצוה ועשייתה בלב שמח כמ"ש במ"א. והעוש' מצוה בעצב לא די שאינו מקבל שכר אלא שנעשית לו רצועה רעה. כמש"ה תחת אשר לא עבדת את ה׳ אלהיך בשמח׳ ובטוב לבב): %%% ב וז״ל ס״ה זכאה חולקיה מאן דקריב האי קרבנא לחדוותא קמי קב״ה ובעי למחדי בהאי חולקא כל ההוא יומא דכתיב וישמחו כל חוסי בך לעולם ירננו וגו' וכן גדולה שמחת הקב״ה במי שמקיים מצוה חביבה זו בלב טוב כמ״ש בס״ה בזמנא דבר נש אסיק בריה לאעליה להאי ברית קרי קב״ה לפמליא דיליה ואמר חמו מאי בריה עבדית בעולמי ע״כ: %%% ג נהגו המוהלים להתפלל ביום המיל' ומצאו להם סמך רוממות אל בגרונם וחרב פיפיות בידם ואין האבלים נדחין משום כך: %%% ד י״מ שמנגנים וכרות ועיין בבית אל במקומו: %%% ה כנ״ל שא"א תחינה ובקשה: %%% ו ועב"א שמלין קודם עלינו ומקדימין לומר שיר הלוים וש"ה וי"ל גם מזמור י"ב על השמינית: %%% ז עכשיו נוהגין המוהלים לאמר לפני עבודתם בקשה זו:

*רבונו* של עולם הנני מודה ומשבח ומהלל לשמך הגדול שבראתני יש מאין לא לצורך חובה כי אם נדבה ורצון ואהבה במדת טובך וחסדיך כי טוב חסדך מחיים שפתי ישבחונך. שנתת בי נשמה קדושה ורוחנית ועוד הגדלת טובך עלי שלא עשיתני אשה או עבד ועל הכל יתגדל ויתרומם שמך לעולם שנתת לי אמונה שלימה להאמין כי אתה אל אמת ותורת משה עבדך בכתב ובע״פ אמת וחתמת אות בריתך בבשרי לאות בינך וביני להמול כל זכר לאות כי אתה אלהינו ואני עבדך חתום בחותמך הקדוש כי אמרת לי עבדי אתה ישראל אשר בך אתפאר ועוד נתת לי מתנת חנם שזכיתני להיות אמצעי להכניס בניך תחת כנפי שכינתך ולמול את בשר ערלתם להחתימם באות ברית קודש צדיק יסוד עולם ועמך כלם צדיקים לכן הנני מתחנן אליך אל שדי שתסייעני ותצילני מיצר הרע שלא לטמא אות ברית קודש וחותמך ששמת בבשרי וכן כל הנימולים על ידי ישמרו את ברית קודש מכל טומאה שלא יקרבו אל עריות ולא אל שניות מדברי סופרים או על נדה או זכר או בהמה חיה ועוף או עם גויה או עם פנויה בלא קידושין או אל כלה בבית אביה או עם נשותיהן שלא כדרכן ולא שום דבר הגורם המשכת ערלה ח״ו ובני והנימולים על ידי וכל בני ישראל עמך לא ימירו את דתם ואמונתם לא ברצון ולא באונס אלא תמיד יהיו חזקים באמונתם בדת תורת משה עד יום מותם ונתת פניהם חזקים נגד המקנטרים אותם על אמונתם ומצחם נחושה נגד מצחם לא יבושו בעולם הזה ולא יכלמו לעולם הבא ויהי רצון מלפניך ה' אלהי ואלהי אבותי שתשלח את אליהו הנביא עתה לראות מצוה זו ויהיה הילד הזה בריא ולא חולה כדי שאקיים מצות מילה בזמנה ותזכני למולו כהוגן וכשורה ובכוונה הראויה וקבל עבודתי במצוה זו כאילו הקרבתי קרבן על גבי מזבחך וכעקדת יצחק תרצני ברחמיך הרבים ושלא יסוכן הילד הזה ח"ו מחמת המילה ותשלח רפואה וחיים לילד הזה ולאמו כרפואת יחזקיהו מלך יהודה מחליו וכמרים הנביאה מצרעתה וכנעמן מצרעתו וכמי מרה על ידי משה רבינו וכמי יריחו על ידי אלישע ובזכות מצוה זו רחם עלינו שלא יגזרו א״ה גזירות רעות לבטל מצוה זו ולא שום מצוה מישראל ותזכני למדת אברהם אבינו ע״ה שהכניס גרים תחת כנפי השכינה שנאמר ואת הנפש אשר עשו בחרן ובזכות מצוה זו החתומה בבשרנו נזכה לראות פני השכינה כמש״ה ומבשרי אחזה אלוה ותצילני מן הגיהנם כמש"ה גם את בדם בריתך שלחתי אסיריך ושלח לנו הגואל במהרה ב"א: %%% ח כשמביאין התנוק לבה"כ צריכין הכל לקום מפניו וכן הדין בכל עושי מצוה צריך להדרם בקימה (ונ"ל שהפוגע בהם בדרך הלוכו חייב ללותם ד״א לפחות): %%% ט וגם בשעה שעוסקים במצות הברית חייבין כל העם להיות בעמידה כמש"ל: %%% י ואומרים הקהל בקול *בָּרוּךְ הַבָּא* יכוונו שמ״ט שערי בינה באין עמו וע"י כוונה זו ממשיכים רוח קדושה וטהרה על התנוק הבא ומקשר גם רוח אליהו בנער: %%% יא וי"א גם פ׳ ראשונה דפנחס מן וידבר ה׳ וגו' עד הנני נותן לו את בריתי שלום: %%% יב אח"כ יקח המוהל את הנער מן המביא אותו ויאמר בשמחה *אמר הקב״ה לאברהם אבינו התהלך לפני והיה תמים. הנני מוכן ומזומן לקיים מצות מילה שצוני בוראנו יתברך:* (וכשהאב מל את בנו יאמר) *למול את בני לשם יחוד קודשא ב״ה ושכינתיה בדחילו וברחימו:* %%% יג וישים התנוק על הכסא אשר הכין לאליהו. ויכוין לשם הקדוש (תכמץ) שהוא בא״ת ב"ש אליה. וטוב לשמירת הילד שלא יטמא בריתו ויאמר:

*זֶה הַכִּסֵא שֶׁל אֵלִיָהוּ זָכוֹר לַטוֹב: לִישׁוּעָתְךָ קִוִיתִי יְיָ: שִׂבַּרְתִּי לִישׁוּעָתְךָ יְיָ וּמִצְוֹתֶיךָ עָשִׂיתִי: אֵלִיָּהוּ מַלְאַךְ הַבְּרִית הִנֵה שֶׁלָךְ לְפָנֶיךָ. עֲמוֹד עַל יְמִינִי וְסָמְכֵנִי. שִׂבַּרְתִּי לִישׁוּעָתְךָ יְיָ: שָׂשׂ אָנֹכִי עַל אִמְרָתֶךָ כְּמוֹצֵא שָׁלָל רָב: שָׁלוֹם רָב לְאֹהֲבֵי תוֹרָתֶךָ וְאֵין לָמוֹ מִכְשׁוֹל: אַשְׁרֵי תִּבְחַר וּתְקָרֵב יִשְׁכֹּן חֲצֵרֶיךָ* (הקהל עונין) *נִשְׂבְּעָה בְּטוּב בֵּיתֶך קְדוֹשׁ הֵיכָלֶךָ:*

%%% יד ויקח הנער מכסאו ש״א ויניחנו על ברכי הסנדק (יהיו רגליו אדוקים ע"ל) כשפותח התנוק למולו והוא רואה ערות התנוק אזי ידמה בעיניו שרואה בו כל הדינים ושרצונו למתקם ברחמים במעשה המילה ובשני שמות הוי״ה אדנ״י (כמש"ל בנחל י') ויציירם בשילוב במחשבתו *יאהדונהי* העולים צ"א כמו תיבת המילה ע"ה. וכשיחתוך הערלה יכוין שהוא חותך הדינים הנאחזים בה. חתוך בא״ת ב"ש סמא״ל נמצא בחתוך הוא מסלק ס"מ הרוכב על הנחש. וממתק בשני שמות כנ"ל באמרו ברוך אתה ה' שכתיבתו הוי"ה וקריאתו אדנ״י להיות רחמים גמורים בסוד המילה שזכרנו: %%% טו לפיכך יברך בקול רם לעורר הכוונה (קבלתי להכריז תחלה *בְּרִית* אחר שכבר תפס עור הערלה בין אצבעותיו): *בָּרוּךְ אַתָּה יְיָ אֱלֹהֵינוּ מֶלֶךְ הָעוֹלָם אֲשֶׁר קִדְּשָׁנוּ בְּמִצְוֹתָיו וְצִוָנוּ עַל הַמִּילָה* ואח״כ בלי הפסק יעשה החתוך בזריזות ככל הנ"ל (בנח"י): %%% טז אז אבי הבן מברך: *בָּרוּךְ אַתָּה יְיָ אֱלֹהֵינוּ מֶלֶךְ הָעוֹלָם אֲשֶׁר קִדְּשָׁנוּ בְּמִצְוֹתָיו וְצִוָּנוּ לְהַכְנִיסוֹ* (י"א *לְהַכְנִיס~)~ בְּנִי{)} בִּבְרִיתוֹ שֶׁל אַבְרָהָם אָבִינוּ:* %%% יז המל עצמו אומר *לְהִכָּנֵס* כו׳: %%% יח הקהל עונין אחריו *כְּשֵׁם שֶׁנִכְנַס לַבְּרִית כֵּן יִכָּנֵס לְתוֹרָה וּלְחֻפָּה וּלְמַעֲשִׂים טוֹבִים:* י"א *כְּשֵׁם שֶׁהִכְנַסְתּוֹ* כו' *כֵּן תַּכְנִיסֵהוּ:* %%% כ לגדול המל עצמו אומרים *כְּשֵׁם שֶׁנִכְנַסְתָּ* כו' *כֵּן תִּכָּנֵס* כו': ע"ל בפי׳ פותח כיון: %%% כא אחר שנעשה החתוך כראוי ימהר לעשות הפריעה כאמור. ויכוין לגלות העטרה שהי' דמות י"ו כנ"ל שהוא החותם ועי״ז נתמלא השם שדי וטוב לכוין בשם קר"ע שט"ן בשעת הפריעה: %%% כב אחר שעשה הפריעה. כשרואה דם התנוק שהוא בערך מדת הדין. עתה במציצה יכוין למשוך כל הקליפות וסיגי הדינים הנתונים ברמ"ח איברי ההנוק הזה להוציאם ולהורידם לעפר שרוקק הדם עליו ולנוקבא תהום רבא. ולכן מוציא דם התנוק בפה למתק כל הדינים: %%% כג ולכך נוהגים לזרוק יין מפיהם על המילה כנזכר למעלה: %%% כד אחר שנעשית גם הפריעה כהלכתה. נוטל הכוס בידו ואומר:

*בָּרוּךְ אַתָּה יְיָ אֱלֹהֵינוּ מֶלֶךְ הָעוֹלָם בּוֹרֵא פְּרִי הַגָפֶן:*

*בָּרוּךְ אַתָּה יְיָ אֱלֹהֵינוּ מֶלֶךְ הָעוֹלָם אֲשֶׁר קִדֵשׁ יְדִיד מִבֶּטֶן. וְחוֹק בִּשְׁאֵרוֹ שָׂם. וְצֶאֱצָאָיו חָתַם בְּאוֹת בְּרִית קֹדֶשׁ. עַל כֵּן בִּשְׂכַר זֹאת אֵל חַי חֶלְקֵנוּ צוּרֵנוּ צִוָה (נ"א צַוֵה) לְהַצִיל יְדִידוּת שְׁאֵרֵנוּ מִשַׁחַת לְמַעַן בְּרִיתוֹ אֲשֶׁר שָׂם בִּבְשָׂרֵנוּ. בָּרוּךְ אַתָּה יְיָ כּוֹרֵת הַבְּרִית:*

*אֱלֹהֵינוּ וֵאלֹהֵי אֲבוֹתֵינוּ קַיֵם אֶת הַיֶלֶד הַזֶה לְאָבִיו וּלְאִמוֹ וְיִקָרֵא שְׁמוֹ בְּיִשְׂרָאֵל.* (פב"פ) *יִשְׂמַח הָאָב בְּיוֹצֵא חֲלָצָיו וְתָגֵל אִמוֹ בִּפְרִי בִטְנָה: כַּכָּתוּב יִשְׂמַח אָבִיךָ וְאִמֶךָ וְתָגֵל יוֹלַדְתֶּךָ: וְנֶאֱמַר. וָאֶעֱבֹר עָלַיִךְ וָאֶרְאֵךְ מִתְבֹּסֶסֶת בְּדָמָיִךְ וָאֹמַר לָךְ בְּדָמַיִךְ חֲיִי:* נותן באצבעו מהיין בפי התינוק *וָאֹמַר לָךְ בְּדָמַיִךְ חַיִי: וְנֶאֱמַר זָכַר לְעוֹלָם בְּרִיתוֹ דָבָר צִוָה לְאֶלֶף דוֹר אֲשֶׁר כָּרַת אֶת אַבְרָהָם וּשְׁבוּעָתוֹ לְיִצְחָק. וַיַעֲמִידֶהָ לְיַעֲקֹב לְחֹק. לְיִשְׂרָאֵל בְּרִית עוֹלָם: וְנֶאֱמַר וַיָמָל אַבְרָהָם אֶת יִצְחָק בְּנוֹ בֶּן שְׁמוֹנַת יָמִים כַּאֲשֶׁר צִוָה אֹתוֹ אֱלֹהִים. הוֹדוּ לַייָ כִּי טוֹב כִּי לְעוֹלָם חַסְדוֹ:* (פלוני) *זֶה הַקָטֹן גָדוֹל יִהְיֶה. כְּשֵׁם שֶׁנִכְנַס לַבְּרִית. כֵּן יִכָּנֵס לַתּוֹרָה וּלְחֻפָּה וּלְמַעֲשִׂים טוֹבִים:*

כשאב הוא המוהל אומר *קיים לי יהי רצון שאשמח ביוצא חלצי ותגל אמו* וכשנפטרה האם אומר *ותגל אמו בג"ע*. כשנפטר האב. אומר המוהל *ישמח האב בג״ע ותגל אמו*: ואם הוא להפך אומר *ישמח האב בי"ח ותגל אמו בג"ע*: %%% כה ליתום מאו״א אומר *ישמח האב בג"ע בי״ח ותגל האם בג״ע* (י״א נ"א וא״צ בהם): %%% כו למל את הגדול. יאמר *קיים את הנער או האיש הנמול הזה לאביו ולאמו* כו': %%% כז ואם הוא מל עצמו או שאמר הברכה בעצמו אומר *או״א קיימני* כו׳: *יהי רצון שישמחו אבי ואמי בי ככתוב*: %%% כח ואם הלכו לעולמם אומר *שישמח בי אבי בג"ע ותגל אמי* או *שישמח בי אבי ותגל אמי בג״ע*. או *שישמחו בי אבי ואמי בגן עדן*: %%% כט לתאומים מברך *להכניסם בבריתו של אברהם אבינו* ואם האב מברך. אומר להכניס *בניי* והעם עונין כשם שנכנסו לברית כן *יכנסו* לתורה או כשם *שהכנסתם כו׳ כן תכניסם כו'. או״א קיים הילדים האלה לאביהם ולאמם ויקרא שמם*: %%% ל האב המל אומר *קיים לי הילדים כו'* %%% לא אם הוא נשוי (כגון שהוא ערל שמתו אחיו מחמת מילה וכבר נשא קודם שמל. וכן כשלא הי"ל מוהל במקומו או שהיה אנוס מצד אחר ואינו אסור לבוא בקהל מחמת הערלה כשהוא מחמת אונס. אף על פי שחרפה היא לבת ישראל לינשא לערל ככתוב) אומר כן יכנס לשאר מצות ולמע״ט כו': %%% לב לגדול הנמול (לא יאמר לתורה אם לא שעדיין לא הביא שתי שערות. ולא נראו בו סימני סריס. שאז הוא קטן עד רוב שנותיו או שיולדו בו סימני סריס) אומר כן יכנס לשאר מצות כו׳:

ושותה הסנדק גם הנערים גם חוזר ונותן מעט לתינוק הנמול מכוס של ברכה בפיו אח״כ עומד המוהל ואומר בקשה זו:

*רבש"ע יהי רצון מלפניך שיהא זה חשוב ומרוצה ומקובל לפניך כאילו הקרבתיהו לפני כסא כבודך ואתה ברחמיך הרבים שלח ע״י מלאכיך הקדושים נשמה קדושה וטהורה לפב״פ הנמול עתה לשמך הגדול ושיהיה לבו פתוח כפתחו של אולם בתורתך הקדושה ללמוד וללמד לשמור ולעשות:*

אומרים עלינו הש"ץ אומר מי שבירך לילד הרך הנמול ונודרין בעבורו לתלמוד תורה (ויש סמך לדבר זה בתרגום המיוחס ליב"ע) ונפטרין לבתיהם בשמחה ומלוין את הנמול כל העוסקים עמו והמטפלים במצוה והקרואים לה הולכים עמו לבית שואלין בשלום אבות הנמול. ומברכין אותם שיזכו לגדלו ולראות בשמחתו. ולשמוח בי"ח לאריכת י״ט. וטועמין שם מעט. שוהין כשעה קטנה. אחר כך מרחיצין הילד ומשגיחין על המילה אם עשויה כהלכתה. או אם צריכה לאיזה תיקון: %%% לג בס׳ הלק"ט כתוב סדר המילה שנוהגין בירושלים תוב״ב. מביאות נשים התנוק לבה״כ ומוסרות אותו לאביו והוא תופס אותו ואומר בקול רם *אם אשכחך* ירושלים ת״י תל״ל אל"א וגו'. שמע ישראל *יאי״א* ה' מלך ה״מ ה"י ל״ו. אנא ה' הושיעה נא ב״פ. אנא ה׳ הצליחה נא ב״פ. ויש מקדימין לפני אם אשכחך הטיבה ברצונך את ציון וגו'. וכל הפסוקים הוא קורא והקהל עונים אותם אחריו אח"כ מברך אקב״ו להכניס בבש״א. והש״ץ אומר אשרי תבחר וגו׳ ועונין כל הקהל נשבעה וגו'. במקהלות ברכו וגו׳. בפרוע פרעות בישראל וגו'. ומוסר התנוק למוהל והוא נותנו על הכסא של אליהו ז״ל. ואומר זה הכסא של אליהו הנביא ז״ל ואח״כ נותנו לסנדק ומל. ואבי הבן אומר שהחיינו וש"ץ מברך על היין ועל הבשמים וכל הקהל מריחין שכבר חלק להם בעל הברית ע״י השמש בד של הדס ואומר אשר קי״מ כו׳ ואלקינו קיים א"ה כו'. וקדיש ע״כ. ובמנהגי ספרדים ראיתי שאומרים ש"ה אשרי כל ירא ה׳ וגו׳ לפני הקדיש:

%% הנחל השלשה עשר לסעודת ברית ויקרא נחל כרית מלשון כריתה וע״ש ויכרה להם כרה ושם ישב אליהו ז"ל וכלכלוהו העורבי׳ בלחם ובשר:

%%% א ארז״ל כל מצוה שקבלו עליהם ישראל בשמחה עדיין עושין אותה בשמחה שנא' שש אנכי על אמרתך איזו אמירה אחת שחשובה ככל התורה הוי אומר זה מילה לפיכך עושין סעודה ומשתה ביום הברית כמש״ל וע״ז אמרו קול ריחיים בבורני משתה שם: %%% ב זמנה ביום המילה ולא בלילה רמז ~ומלתם~{אלטונא תקח: ומלתה} א״ז (בח') יאכל ב״ו (בח') בו ביום: %%% ג אם הגיע זמן מנחה גדולה צריך להתפלל תחלה ובמקום ששומעין קול הכרוז לבה״כ א"צ: %%% ד אבל סמוך למ"ק לא יכנסו לסעודה אפי׳ במקום שקורין לבה״כ ואם התחילו מפסיקין כמ״ש בב"א במקומו: %%% ה במנחה אין נ"א בסעודה כן העיקר: %%% ו בחג חייבין לאכול בסוכה כמ״ש בשעה״תח בס״ד: %%% ז אבל השייך להברית בתוך ביתו מותר לאכול עמהם אפי׳ הוא בתוך ז׳. {אלטונא תקח: ו}בלבד שלא ישב עמהם על השולחן: %%% ח ולאחר ז׳ מותר ליכנס לסעודת הברית אפי' חוץ מביתו: %%% ט יש מחמירין באבל על או"א כל ל׳: %%% י אבל אסור ללבוש בגדי י״ט תוך שלשים אפי' באבילות דקרובים: %%% יא ואפי׳ הוא מוהל או סנדק לא ישנה בגדיו אלא בשעת המצוה בלבד כדלעיל: %%% יב אם נמשכה הסעודה עד הלילה שהיא יום מיתת או״א או רבו יש אוסרין לאכול בה: %%% יג אבל אם היום שעבר הוא יום מאו"א פשיטא דמותר לאכול בכל סעודה בלילה שלאחריו עמו"ק: %%% יד נ"ל שחתן לא ילך לסעודה לבדו אא״כ הכלה הולכת ג"כ ושושביניהם עמהם ואל״כ אפי׳ מוהל (או סנדק) לא יהא במקום דאפשר באחר אם יצטרך ללכת לבדו אל הסעודה שהרי אפי׳ לבה״כ אינו הולך: %%% טו כבר נ״ל שלא יזמנו מי שיודעים בו שאינו בא. נקיי הדעת שבירושלים לא היו יושבין בסעודה אא"כ יודעים מי מיסב עמהם: %%% טז יקרותן של בני ירושלים שלא היה אחד מהם הולך לסעודה עד שנקרא ונשנה: %%% יז צריך שלא לשכוח להזמין עניים אל הלחם. שלא לתת מקום למקטרג. כי אין מצוה להאכיל עשירים. ואפי׳ א"א ע״ה נתנסה בעקדה מחמת שעשה משתה גדול ביום המילה לגדולי הדור. ולא היו מצויים לו עניים לפיכך הי״ל לזכור להקריב קרבן. אמנם אנו שא"ל קרבן. ושכיחי וקיימי עניים פשיטא שחיוב גדול להקדימן לכל אדם. ואין קרבן חביב להקב"ה מזה. והמעלים עיניו מהם מתחייב בנפשו ומערבב שמחתו כנ״ל. לכן צריך להתאמץ בזה כל איש לפי יכלתו: %%% יח ד״א של האורחים והקרואים. עיין במדרגה ג״ד דכסא השן: %%% יט אוכלים ושותים ושמחים כי סעודת מצוה היא. אבל צריך לעשות זכר לירושלים. ולהניח מקום פנוי בשלחן מן הקערות הראויות לתת שם. וראוי להניח שם קערה ריקנית כדי שיהא המקום ניכר: %%% כ ואסור לשורר בפה ולנגן ביד בכלי כמ"ש בחלון המצרי אם לא בשירות ותושבחות להשי"ת זהו דבר ראוי ומשובח (ובסיום הנחל נציג זמר הגון לסעודה זו) אך אם רוצה לעשות מ״ש לכבוד האורחים ויש שם ש״ץ הגון ידור לו על מנת שלא יזמר כלל או ינדר לעניים שאין שם שמחה גדולה הימנה לשמח נפש אומללים ולהחיות לב נדכאים ושפלים: %%% כא גם משמחים את הקרואים בפקודי ה׳ ישרים משמחי לב לפיכך נהגו לדרוש ולעסוק בד״ת: %%% כב גמרו מלאכול מברכין בה״מ בשמחה כראוי וכהלכה: %%% כג א"א שהשמחה במעונו ונהגו ~קק״ק~{אלטונא תקח: קק"פ} לומר חרוזים הללו לפני בה״מ:

*נודה* לשמך בתוך אמוני ברוכים אתם לי״י: ברשות אל איום ונורא משגב לעתות בצרה אל נאזר בגבורה אדיר במרום י"י: ברשות התורה הקדושה טהורה היא וגם פירושה. צוה לנו משה מורשה משה עבד י״י: ברשות הכהנים והלוים אקרא לאלהי העבריים אהודנו בכל איים אברכה את י"י: (ברשות רבי ומורי אקרא לאלהי צורי מאין יבא עזרי. עזרי מעם י״י: ברשות הרבנים והבחורים אקרא לאלהי העברים לכו נא הגברים ועבדו את י"י): ברשות מורי ורבותי אפתח פי בשיר ושפתי ותאמרנה עצמותי ברוך הבא בשם י״י (בקק"א קובעים פייט באמצע בה״מ והוא מכלל המנהגים. עוקרי הלכות ועש״י (סל"ד ל"ה) בביאור חרוז חמור שבו: ימול ביום ולא בלילה ואפי׳ ספק ישנה) אחר שסיימו בה״מ כשמגיעים לבעיני אלקים ואדם אומרים:

*הָרַחֲמָן הוּא יְבָרֵךְ אֲבִי הַיֶלֶד וְאִמוֹ: וְיִזְכּוּ לְגַדְלוֹ וּלְחַנְכוֹ וּלְחַכְּמוֹ. מִיוֹם הַשְׁמִינִי וְהָלְאָה יֵרָצֶה דָמוֹ. וִיהִי יְיָ אֱלֹהָיו עִמוֹ:*

*הָרַחֲמָן הוּא יְבָרֵךְ בַּעַל בְּרִית הַמִילָה. אֲשֶׁר שָׂשׂ לַעֲשׂוֹת צֶדֶק בְּגִילָה. וִישַׁלֵם פָּעֳלוֹ וּמַשְׂכֻּרְתּוֹ כְּפוּלָה. וְיִתְּנֵהוּ לְמַעְלָה לְמַעְלָה:*

*הָרַחֲמָן הוּא יְבָרֵךְ רַךְ הַנִמוֹל לִשְׁמוֹנָה. וְיִהְיוּ יָדָיו וְלִבּוֹ לָאֵל אֱמוּנָה. וְיִזְכֶּה לֵרָאוֹת פְּנֵי הַשְׁכִינָה. שָׁלשׁ פְּעָמִים בַּשָׁנָה:*

כשהמוהל מברך יתן הכוס של ברכה לאחר לומר זה הרחמן

*הָרַחֲמָן הוּא יְבָרֵךְ הַמָל בְּשַׂר הָעָרְלָה. וּפָרַע וּמָצַץ דְמֵי הַמִילָה. אִישׁ הַיָרֵא וְרַךְ הַלֵבָב עֲבוֹדָתוֹ פְּסוּלָה. אִם שְׁלָשׁ אֵלֶה לֹא יַעֲשֶׂה לָהּ:*

*הָרַחֲמָן הוּא יִשְׁלַח לָנוּ מְשִׁיחוֹ הוֹלֵךְ תָּמִים. בִּזְכוּת חֲתַנֵי מוּלוֹת דָמִים. לְבַשֵׂר בְּשׂוֹרוֹת טוֹבוֹת וְנִחוּמִים. לְעַם אֶחָד מְפֻזָר וּמְפֹרָד בֵּין הָעַמִים:*

*הָרַחֲמָן הוּא יִשְׁלַח לָנוּ כֹּהֵן צֶדֶק אֲשֶׁר לֻקַח לְעִלוֹם. עַד הוּכַן כִּסְאוֹ כַּשֶׁמֶשׁ וְיַהֲלוֹם. וַיָלֶט פָּנָיו בְּאַדַרְתּוֹ וַיִגְלוֹם. בְּרִיתִי הָיְתָה אִתּוֹ הַחַיִים וְהַשָׁלוֹם:*

נסתיים נחל כרית אז ישיר ישראל בסעודת הברית על השמינית לנצח בשמונה חרוזים לכבוד שבעה אבות כרותי ברית ואחד הכוללם הוא יוסף הצדיק שומר הברית:

*אָשִׁירָה לַיְיָ שׁוֹכֵן אֲרוֹן הַבְּרִית: יְיָ נִרְאָה אֵלַי מֵרָחוֹק יְיָ אָמַר אֵלַי בְּנִי אַתָּה אֶכְרְתָה לָךְ בְּרִית אֲסַפְּרָה אֶל חוֹק: אַבְרָהָם יָגֵל בְּכוֹרְתֵי בְרִית עֲלֵי זֶבַח יַעֲלוֹס וְיִצְחוֹק. שָׂרָה תָּדוּץ בְּבַעֲלֵי בְרִית תֹּאמַר עָשָׂה לִי אֱלֹהִים שְׂחוֹק: יִצְחָק יְרַנֵן יַעֲקֹב יַעֲלוֹץ בְּשׁוֹמְרֵי בְּרִית יִפְגְעוּ בַּיְיָ יָפֵחַ לַקֵץ וְיִדְחוֹק: יוֹסֵף יָשִׂישׂ שִׁבְטֵי יָהּ יַעַלְזוּ בִּבְנֵי בְּרִית יְחַנְנוּ לָאֵל חֶטְאָם לִמְחוֹק: מֹשֶׁה יִשְׂמַח אַהְרֹן יְחַדֶה בַּאֲרוֹן הַבְּרִית יְבַקְשׁוּ פְנֵי יְיָ צָרָיו לִשְׂחוֹק: פִּנְחָס יְפַלֵל דָוִד יִצְהַל בִּבְרִית מֶלַח עוֹלָם אוֹתָנוּ לְחַיִים תָּחוֹק:* לפ״ק:
<h3>שתי שקתות</h3>
סליקו י"ג נחלי דבש וחמאה כמספר י"ג בריתות שנכרתו על אודות הבריכה העליונה הזאת. עתה ימשכו עד הבריכה הסמוכה שתי שקתות לזכר ולנקבה עד היותו בני שלשים:

% שוקת א לזכר:

%% א ביום שני ושלישי למילה שחל בשבת מרחיצין את המילה. וי״א שאינו מותר אלא ביום שלישי דווקא: %% ב והאידנא אין דרך ברחיצה כל כך. ואין מחללין עליה שבת: %% ג מיהו אם יש לחוש לסכנה אם לא ירחצוהו. ודאי מחללין עליו השבת לעולם: %% ד ופשטו של דבר ביום השלישי גדל הכאב והחולי מכביד ביותר על הנמול. לכן המתינו שמעון ולוי לאנשי שכם עד יום ג': %% ה וביום הג׳ בא הקב״ה לבקר את אברהם (איברא מהא לא מוכח כולי האי. עמ"ש ~בסוד~{אלטונא תקח: בס"ד} בחבור הקשורים): %% ו לפיכך ביום ג׳ חוזרים לבוא אל הנמול לבקרו ועושין בו ג״כ סעודה כדרך שמצינו בא״א ע"ה שהסעיד למלאכים באותו יום: %% ז מ"מ אינו חיוב אטו מאברהם ניקו ונגמר. ולכן אינה נקראת סעודת מצוה: %% ח מניחין הכסא של אליהו עד יום ג': %% ט גם מדליקין נר תמיד בשבילו עד אחר ג': %% י כבר נ"ל שמילה דוחה צרעת. ואם היה סימן מוחלט בעור הערלה. והלך לו ע״י המילה ה"ז חייב בקרבן מצורע בזמן הבית: %% יא אבל טהרת מצורע בתגלחת וצפרים נוהגת גם בזה״ז (עש״י סקל"ו): %% יב נ"מ בין בקטן בין בגדול (אחד זכר ואחד נקבה טומטום ואנדרוגינוס ועבד) לענין איסור כניסה לירושלם ולע"ח הידועים עדיין בא״י. ואפי׳ חרבה חומתן: %% יג כיוצא בה קטן שאמרו בזיבה. אחד זכר ונקבה טומטום ואנדרוגינוס ועבד. כל ימי זוב אסור ליכנס לפנים משתי מחנות. לפיכך זבים וזבות משתלחין חוץ להר הבית: %% יד ומי שמל ואח"כ ראה זוב. תולין במילה כל זמן שמצטער: %% טו ובחמשה דרכים בודקין את הקטן במאכל. במשתה בקפיצה בחולי. וכשם שתולין לו בחליו. כך תולין לו בחולי אמו אם היה יונק ממנה. או צריך לאמו: %% טז בד"א שבודקין הזב בראיה שניה אבל ראשונה מטמאה אפי׳ באונס. וכן שלישית: %% יז אין בין רואה שתי ראיות לרואה שלש אלא קרבן:

% שוקת ב לנקבה:

%% א בת יום אחד שראתה טפת דם כחרדל אפי' מאונס נעשית נדה: %% ב ואף על פי שלא יצא הדם לחוץ מיטמאה בבית החיצון. וה״ז נדה כל שבעת הימים. בין שפעה דם כל שבעה בין לא ראתה אלא טפה ראשונה בלבד: %% ג ראתה דם ביום השמיני ה״ז דם זיבה שהיא בלא עת נדתה: %% ד וכן כל דם שתראה בתוך הימים שבין וסת נדה לוסת נדה. הרי הוא דם זיבה. והל"מ שאין בין זמן נדה לזמן נדה אלא אחד עשר יום: %% ה וכל י"א יום אחר השבעה משהתחילה לראות. הן הנקראין ימי זיבתה. שהן ראוין לזיבה. וכל דם שתראה בהן דם זיבה יחשב: %% ו כל ימי האשה מיום שיקבע לה הוסת עד שיעקר תספור לעולם שבעה מתחלת יום הוסת. ואחריהן אחד עשר. ואחריהן שבעה. ואחריהן י״א. לעולם כך הן חוזרין חלילה. ותזהר במנין כדי שתדע בעת שתראה דם. אם בימי נדה ראתה. או בימי זיבה. שכל ימיה של אשה כך הן. ז״י נדה וי"א ימי זיבה. אא״כ הפסיקה הלידה. כמ״ש במקומו בעז"ה. זו היא דעת רבינו משה המיימוני: %% ז אבל אין כן דעת רש"י ור״מ הנחמני וסיעתם שלדעתם כל זמן שלא יהיו לה ז' נקיים אינה חוזרת לימי נדותה: %% ח והוי יודע שלד"ה אין זיבה אלא אחר נדה. ואחר שראתה פ״א שבעה ימים תהיה בנדתה בכל אופן כאמור. אחר השבעה מתחילין י"א יום שבין נדה לנדה. ומשפטה שאם תראה יום אחד בתוך אחד עשר יום ה״ז שומרת יום כנגד יום. דהיינו שתפסוק בטהרה ותשמור לילה שאחר כך. אם לא תראה תטבול ביום המחרת משתנץ החמה. ראתה גם ביום השני ופסקה בו. משכמת ביום השלישי וטובלת. וזוהי שנקראת זבה קטנה. ראתה גם ביום השלישי נעשית זבה גדולה ואינה מיטהרת עד שיהיו לה שבעה נקיים חוץ מיום שפוסקת בו. וטובלת ביום שביעי והיכא דראתה י"א בלבד ודאי לא מצטרף י״ב לזיבה. ואפי' עשירי לא בעי שמור למ"ד אלא מדרבנן. וכי לא ראתה בי״א ימים לגמרי נמי כ"ע ל"פ דהדר מתחלי ימי נדה לא פליגי אלא כשמשכו ימי זיבתה לתוך ימי נדה. שלא פסקה מלראות ולסתור. עד שפגעו בה ימי נדה. להרב המיימוני הרי היא עומדת בימי נדה. ולהרב הנחמני לא יתחילו ימי נדה אחר שנעשית זבה גדולה אלא משיהיו לה שבעה נקיים וכל זמן שתסתור עדיין בימי זיבה היא עומדת ומשספרה נקיים וראתה חוזרת לימי נדה ויש בדבר להקל ולהחמיר ולדידן דנהגינן כחומרא דר"ז אין לנו נפקותא בהך פלוגתא לכן לא אאריך בחלוקי דיניהם יותר בכאן מ"מ לא נמנעתי מלהודיע שורש דין התורה ובמה נחלקו המפרשים כי אפי' הלומדים נבוכים הם בדברים אלו ואמנם לענין שלוח משתי מחנות הנדה והזבה קטנה וגדולה שוין ואחת בת יום אחד או בת עשרים לדבר זה: %% ט ביום שהולכת היולדת לבה״כ בעלה הוא חיוב לעלות לתורה באותו שבת כך נהגו אבותינו האשכנזים ואף על פי שלא חששתי להזכיר שאר חיובים (השייכים בעיר האלקים) שאינם אלא מנהג קל ולא נתפשט כ״כ משא״כ חיוב דבעל יולדת שעשאוהו זכר להבאת קרבן יש בו קפידא יותר ודבר הגון הוא אע"פ שהבעל הוא העולה לתורה לא היא הרי הבעל מבי' על ידי אשתו כל קרבן שהיא חייבת: %% י ונראה דכשמתפללין וקורין עשרה בצמצום בבית היולדת ואין בעלה כאן יש להעמיד הדבר על הדין שאשה עולה וקוראה בתורה כה״ג אע״ג שאמרו חכמים לא תקרא בצבור מפני הכבוד לא אמרו אלא בקהל רב ושלא לעשות תדיר אבל בהאי גוונא דהויא מילתא דלא שכיחא ומשום תקנתא דידה איכא למימר לא גזרו עכ״פ הרי בפירוש אמרו שעולה למנין ז׳ ואם לא עכשיו אימתי אלה הדברים איפוא הם אמורים ובודאי לא יפול שום דבר מדבריהם ארצה שלא יהא לו מקום ובאופן זה כדיעבד דמי כך דעתי נוטה אם יסכימו עמי חברי: %% יא אלא מיהא אי קשיא לי אהך מנהגא הא קשיא לי. תינח ביולדת זכר שהולכת לבה״כ אחר מ' יום אלא יולדת נקבה עד מלאת שמונים יום לאו בת קרבן היא ואיך תדחה אפי' שאר חיובים כשהולכת לד׳ שבועות: %% יב ואם היתה חולה ואינה יכולה לילך לבה״כ בסוף ד׳ שבועות אין הבעל חיוב עד שתבוא לבה"כ: %% יג מ״מ אחר מ' לזכר ואחר פ׳ לנקבה אז הוא חיוב כמ״ש במג״א: %% יד עוד כתב שנ"ל דהמפלת ולד בעלה חיוב אא״כ הפילה ואינו ידוע מה הוא: %% טו ואם מתה היולדת פשוט שאין הבעל חיוב בענין דיחויי חיובים זה לזה אינני מטפל כל מקום יאחז במנהג מקומו ובמקום שאין מנהג קבוע יעיינו בלבוש סרפ״ב: %% טז ביום שבת קודש שהולכת היולדת נקבה לבה"כ עושין מ״ש לילדה וקורין לה שם בישראל: %% יז ואם אינה הולכת מ״מ האב או אחרים נותנין לה שם בסוף ארבעה שבועות. משקרובה לצאת מספק נפל. ואין משגיחין להמתין לה שלשים (ולענין היולדת בתפלה יבואר עוד במקומו אי״ה. וכן לענין ברכת הגומל. ועב״א בית נתיבות): %% יח יש ליזהר כשקורין שם לילדה לקרותה בשם ברור של תורה ולא בשם דקטנות. כגון רעכלא רייכלא אלא רחל עכ״פ לעיקר השם שלא יבוא לידי ספק בכתיבת כו"ג. וגם בזכרים צריך להשגיח על זה. אלא שאינו מצוי כל כך כמו בנקבות. רגילים להוציא שמותיהן בשינוים רבים לכן לא נמנעתי מלהזכירו כאן: %% יט בשבת ההיא עושין קצת שמחה בחילוק קליות ואגוזים לילדים המבקרים הילדה. וקוראין על עריסתה פסוקי ברכה. ואינו מנהג פשוט וקבוע בין האשכנזים. ולא נכתב בספר. אמנם במנהגי ספרדים ראיתי. לזבד הבת:

*יוֹנָתִי בְּחַגְוֵי הַסֶלַע בְּסֵתֶר הַמַדְרֵגָה הַרְאִינִי אֶת מַרְאַיִךְ הַשְׁמִיעִנִי אֶת קוֹלֵךְ כִּי קוֹלֵךְ עָרֵב וּמַרְאֵךְ נָאוֶה* (ואם היא בת ראשונה יאמר) *אַחַת הִיא יוֹנָתִי תַמָתִי אַחַת הִיא לְאִמָהּ בָּרָה הִיא לְיוֹלַדְתָּהּ רָאוּהָ בָנוֹת וַיְאַשְׁרוּהָ מְלָכוֹת וּפִילַגְשִׁים וַיְהַלְלוּהָ* עד כאן: *וַיְבָרְכוּ אֶת רִבְקָה וַיֹאמְרוּ לָהּ אֲחוֹתֵנוּ אַתְּ הֲיִי לְאַלְפֵי רְבָבָה: וְיִירַשׁ זַרְעֵךְ אֵת שַׁעַר שֹׂנְאָיו:*

*מי* שברך אמותינו שרה ורבקה רחל ולאה ומרים הנביאה ואביגיל ואסתר המלכה בת אביחיל. הוא יברך את הילדה הנעימה הזאת ויקרא שמה (פלונית) במזל טוב ובשעת ברכה ויגדלה בבריאות שלום מנוחה ויזכה לאביה ולאמה לראות בשמחתה ובחופתה. בבנים זכרים עושר וכבוד דשנים ורעננים. ינובון בשיבה. וכן יהי רצון אמן:
<h3>ברכות הורי</h3>
*ברכות הורי בו שמונה פלגים.*

% פלג א' מי החייב בפדיון

%% א מצות עשה בכל זמן ובכל מקום לפדות בכור פטר רחם בישראל: %% ב אם אינו בכור לאם אע״פ שהוא בכור לאב אינו חייב בפדיון: %%% ג ואם יש לו כמה נשים ויש לו בכור מכל אחת ואחת חייב לפדות את כולם: %% ד כהנים ולוים פטורים מפדיון הבן: %% ה אפי' כהנת או לויה נשואה לישראל אין הבן חייב בפדיון: %% ו אם נתעברה מא״י ועבד וילדה בכור בן הלויה פטור מפדיון: %% ז ובן הכהנת חייב לפדות עצמו כשיגדיל: %% ח כתבתי בחי׳ גדולה מזו אפי׳ נבעלה מאחד מחייבי כריתות בישראל. או א"א וארוסה שנתעברה מישראל אחר שאינו בעלה. אע״ג דהוי ממזר. בן הלויה פטור. ובן הכהנת חייב: %% ט והוא הדין לבת ישראל שילדה ממזר. פשוט בעיני שצריך פדיון כישראל כשר. והאב חייב בו ככשר. ואם לא פדאו הוא חייב לפדות עצמו כשיגדיל. ואיני יודע למה לא הזכירוהו המחברים כלל: %% י נתחללה הכהנת בביאת עבד ונכרי (ומתחללת אפי׳ מבעילת אנדרוגינוס) ולא נתעברה ואח״כ נתעברה מכשר האב חייב לפדותו: %% יא כהנת פנויה שנתעברה ונבדקה ואמרה מאיש פלוני כשר נתעברתי והוא מכחישה הנטען פטור מפדיונו וגם הבן פטור לפדות עצמו: %% יב ואם היא אשתו ארוסה או נשואה והוא אמר (מיד כשנולד) אינו בני והיא מכחישתו ואומרת בנו הוא הבעל פטור מפדיון והבן אע"פ שכשר הוא לדעתי (דלא כת"ה) ואינו נאמן לפסלו (עלח״ש פ״ד בקידושין) מ״מ בפדיון נתחייב מכל מקום שאם מישראל נתעברה הרי הוא ממזר ודינו ככשר לפדיון כנז"ל ואם מעבד ונכרי הרי הוא כשר לכל דבר וכאמור הרי אלו דברים ברורים בס״ד (ובחנם נסתבך בש״ך ז"ל): %% יג לפיכך כללו של דבר בן הכהנת פנויה כמו שלענין יוחסין אפי׳ ברוב פסולין אמו נאמנת עליו להכשירו (במקום שאין עדים) כן נפטר מפדיון על פיה: %% יד וכהנת נשואה וכן הישראלית בין פנויה בין נשואה במקום שהבעל והבועל מכחישין אותה הבן חייב לפדות עצמו כשיגדיל: %% טו ובן הלויה בין פנויה בין א"א לעולם פטור: %% טז ודבר פשוט ג״כ שאף המומרת שלא בכרה וילדה מגוי בהמרתה אותו בן חייב בפדיון: %% יז השפחה שנשתחררה ונכרית שנתגיירה כשהן מעוברות וילדו אע"פ שהורתו שלא בקדושה הואיל ונולד בקדושה חייב: %% יח אין ידוע אם קודם שנתגיירה נולד או אח״כ המע״ה: %% יט ילדו ואח״כ נתגיירו ונשתחררו וילדו אין זה פטר רחם: %% כ בן שמונה חדשים שהוציא ראשו והוא חי והחזירו ומת או בן ט׳ שהוציא ראשו אפי׳ אחר שמת והוחזר אח״כ יצא אחיו והוא בן קיימא אינו פטר רחם ומשתצא רוב פדחתו פוטר הבא אחריו: %% כא וכן המפלת כמין בהמה חיה ועוף שחצי פרצוף פנים דומה לצורת אדם. או סנדל. או שליא. או שפיר מרוקם. או שיצא הולד מחותך (עלח״ש) איברים איברים הנולד אחר כל אחד מאלו פטור. כללו של דבר כל שאמו טמאה לידה הבא אחריו אינו בכור לכהן: %% כב בן ח״ח שהוציא ראשו מת והמפלת שפיר מלא דם. או מלא מים או מלא ~גנונים~{אלטונא תקח: גוונים}. והמפלת כמין דגים וחגבים שקצים ורמשים. והמפלת ליום ארבעים (אפי׳ אירע כך כ"פ) הנולד אחר כ"א מאלו בכור לפדיון והכלל כל שאין אמו טמאה לידה הבא אחריו בכור לכהן: %% כג השפיר. כל זמן שאין איבריו מרוקמים אינו פוטר הבא אחריו. אפי׳ בזה״ז סומכין על זה: %% כד עיין תשו׳ אמה"ג ז״ל (סק"ד) בענין שפיר ספק מרוקם. בפי׳ דברי מהרי״ק והשגה עליו: %% כה ועש״י (סמ״ט) שישבתי דעת מהרי"ק בס"ד יע״ש המעשה שהיה והוריתי שחייב בפדיון. וצדדתי לברך על הפדיון ג״כ: %% כו שוב זיכני השי״ת לס׳ שכנה"ג. וראיתי שסמך ג״כ על הוראה זו. ועשה מעשה באשה שהפילה כמין גמל. ולא דקדקו הנשים באותה שעה לידע אם היה בו מצורת אדם. והורה שחייב בפדיון ובברכה: %% כז כללו של דבר אע״פ שספק בכור פטור. שהמע"ה. אין כל הספקות שוין. וצריכין עיון וחקירת חכם עש״י סי׳ הנ״ל ובשכנה"ג ותמצא חלוקים שונים: %% כח וכל היכא דהוי נמי ספק גמור ופטור משום דספק ממון להקל נ"ל שיש לפדותו עכ"פ בע"מ להחזיר (שאין כאן ח״כ) ובלי ברכה. ולא הוצרכו הפוסקים להזכירו דממילא משמע. דאשכחן טובא דכוותא דלא כי רוכלא אזלי ומתנו ושבקי רווחא לדאתי בתרייהו (הלכך לא חששתי לעשות עצמי הולך רכיל מגלה סוד בדברים שלא נתפרשו כל כך בספרי המחברים): %% כט יוצא דופן והנולד אחריו כדרכו שניהם פטורים: %% ל ולד שי"ל שני ראשים חייב בעשרה סלעים כ"ה תלמוד ערוך. ופסקו הטור בפשיטות. ואעפ״כ השמיטו הרב בעל ש״ע כמדת הר"מ ז"ל שלא זכרו כמו כן וטעמא לא ידענא. וליכא למימר משום דס"ל דלא חיי. דהא איכא סתמא דגמרא. ומעשה רב. כ״ש שאין מקום לומר שהוא דבר שאינו במציאות. ולא נאמר אלא משום יגדיל תורה. ושמא יאמר {אלטומא תקח: אומר} דהמעשה גם כן הוא כמו מעשה איוב למ״ד משל היה ואף על פי שאין אחריות עקשים ונלוזים כאלו עלינו חלילה לר"מ ז״ל ממחשבה כזאת. שלא ישים לב למעשה שהיה בבאור גדול שא״א להכחישו בשום אופן. רחוק רחוק מאדם בן דעת להתעקש בכך. מ״מ אראך אמתת דחז"ל. מקוימת על פי סופרי או"ה שהעידו שאירע מעשה כזה בימי רבי ממש. והביאו הצ"ד. וזכרו כותבי זכרונות כמה מעשים כאלו. ומה לנו לשנים קדמונים ואירע כמה פעמים בימינו וראינו בעינינו. ואין לומר דהו״ל טרפה משום דהוא יתר ראש. וכנטול דמי דהא מקשי תלמודא אההוא עובדא. מדרב"ח שומע אני אפי׳ נטרף. ומשני שאני הכא דבגולגולת תליא רחמנא. א"ה ש"מ חדא מתרתי אב״א האי לא טרפה הוא א״נ טרפה כי האי חיה (וכן נמצא בד"ה שפ"א תבעה א׳ להנשא) משו״ה אינו ~בכל~{אלטונא תקח: בכלל} סתם טרפות דמיעטיה קרא. וזה נראה עיקר ~וכמ"ש~{אלטונא תקח: וכ"מ} בתו' (ונסתייעו דברי הרשב״א בטרפות דיתרת שאנו רואים שהיא חיה. ואעפ״כ אסורה היא) ועמ"ש בלח"ש פ"ב דבכורות שם כתבתי קצת ישוב לדהר״מ בזה ואינו מספיק כל כך. מכל מקום אנו א״ל אלא דברי סתם גמרא וכפסק הטור: %% ל ממוצא דבר אתה למד שזה שכתב הש״ך דבודאי טרפות אפי׳ חי אחר כך זמן ארוך פטור מפדיון ליתא. דהא מי שיש לו שני ראשין טרפה הוי וכדמקשי עלה תלמודא מה״ט ומשני שאני הכא דבגולגלת תלי רחמנא משו"ה חייב אפי' הוא טרפה וטעמא משום דבגולגולת תליא וטרפה כה״ג חיי וכל שכן ולד גמור ובו טרפות שחי בו או שנעשה טרפות אחר שנולד וחי בו שאינו פטור מפדיון ולא מיעטה תורה אלא דווקא הנטרף שאין לו חיים כלל דהו״ל כנפל וגולגלת שלו כדליתא דמיא משא״כ בחי עם הטרפות דרבייה רחמנא. זה נ״ל ברור בס"ד שלא כדברי הרב הנ״ל שכתב בפשיטות להפך במ״כ לא דק: %% לא מי שלא בכרה אשתו וילדה זכר ונקבה ואין ידוע איזה מהם יצא ראשון אין כאן לכהן כלום: %% לב ילדה שני זכרים אע״פ שאין ידוע איזה מהם הבכור נותן חמש סלעים לכהן: %% לג מת אחד מהם בתוך שלשים האב פטור מפדיון: %% לד מת האב קודם שפדאן בין תוך שלשים בין אחר שלשים והבנים קיימים נותנין בין שניהם ה"ס אפי׳ כבר חלקו הנכסים: %% לה וי״א אם מת תוך שלשים אפי׳ לא חלקו פטורים ואם מת לאחר שלשים אפי׳ לאחר שחלקו חייבים וכן עיקר: %% לו שתי נשים של איש אחד שלא בכרו וילדו שני זכרים נותן עשר סלעים מת אחד מהם בתוך שלשים אם לכהן אחד נתן יחזיר לו חמש סלעים: %% לז ואם לשנים נתן אינו יכול להוציא מידם אם לא ציין פדיון זה על בן זה: %% לח ילדו זכר ונקבה ואין ידוע איזו ילדה זכר או שני זכרים ונקבה ונתערבו נותן ה"ס: %% לט ואם מת אחד מהזכרים תוך שלשים יום אינו נותן לכהן כלום: %% מ ילדו שתי נקבות וזכר או שני זכרים ושתי נקבות ואין ידוע איזה נולד ראשון אין כאן לכהן כלום: %% מא שתי נשיו אחת בכרה ואחת לא בכרה וילדו שני זכרים ונתערבו נותן ה״ס: %% מב ואם מת אחד מהם בתוך שלשים אין לכהן כלום: %% מג מת האב (לפד"א הנ״ל מיירי אחר שלשים אבל תוך שלשים פטורים) נותנין בין שניהם ה"ס: %% מד זכר ונקבה או שני זכרים ונקבה אין לכהן כלום: %% מה שתי נשים של שני אנשים שלא בכרו וילדו שני זכרים ונתערבו זה נותן ה״ס וזה נותן ה"ס: %% מו נתנו ואח״כ מת א' מהבנים תוך ל׳ אם לשני כהנים נתנו אינם יכולים להוציא מידם: %% מז ואם לכהן אחד נתנו כותב (וה״ה בלא כתיבה כששניהם לפנינו בהרשאה דבע״פ סגי) א׳ הרשאה לחברו וילך זה בהרשאה ויוציא מהכהן ה״ס: %% מח ואם ילדו זכר ונקבה ואין ידוע איזו ילדה זכר ואיזו ילדה נקבה או שילדו שני זכרים ונתערבו ומת אחד מהם האבות פטורים והבן חייב לפדות עצמו: %% מט וכן מבכרת שלא שהתה אחר בעלה שלשה חדשים ונשאת וילדה זכר ספק בן תשעה לראשון או בן שבעה לאחרון האבות פטורין. והבן חייב לפדות עצמו: %% נ ואם ילדו שתי נקבות וזכר או שני זכרים ושתי נקבות אין לכהן כלום: %% נא שתי נשים של שני אנשים אחת בכרה ואחת לא בכרה וילדו שני זכרים זה שלא בכרה אשתו נותן ה״ס: %% נב זכר ונקבה או שני זכרים ונקבה אין לכהן כלום זה הכלל מי שהוא ספק אם חייב בפדיון פטור שהמע"ה עמ״של:

% ב על מי מוטל חובת פדיון

%% א האב חייב בו שנא' כל בכור בניך תפדה: %% ב ואין האשה חייב לפדות בנה: %% ג הוא לפדות ובנו לפדות וא״ל אלא ה״ס פודה את עצמו בהן: %% ד לפדות בנו ולעלות לרגל פודה בנו תחלה עש״י (סי״ח): %% ה לא פדהו אביו חייב לפדות עצמו כשיגדיל: %% ו וכי בעי לקיומי מצוה בנפשיה אין פודין שלא מדעת בין הוא האב או הבן: %% ז ובאופן זה נראה שאם קדם אחר ופדהו שלא מדעתו לא עשה כלום: %% ח לפיכך א״צ לשלם עשרה זהובים: %% ט ודבר ברור הוא מה שכבר הסכימו מאוחרי האחרונים שהאב יכול לעשות שליח לפדות בנו: %% י ולא עוד שאפי׳ אינו רוצה דבר פשוט הוא שכופין אותו ומכין אותו עד שתצא נפשו ומוציאין ממנו הפדיון בע"כ אם יש לו: %% יא ואם אין לו אם יש בכיס של צדקה נותנין כדי פדיון: %% יב וכן אם מת האב והניח נכסים ב״ד אביהן של יתומים ופודין אותו: %% יג ואם לא הניח כלום ב״ד מוציאין הפדיון מקופה של צדקה כל זה נראה ברור מאד בס"ד: %% יד היה שם ב״ד ולא קופה של צדקה עושין לו טס וחוקקין עליו שלא נפדה ותולין לו בצוארו כדי שידע לפדות עצמו כשיגדיל ותשיג ידו:

% ג מתי זמן הפדיון:

%% א אין הבכור ראוי לפדיון עד שיעברו עליו שלשים יום: %% ב אחר שלשים יום יפדנו מיד ולא יחמיץ המצוה ואעפ״כ ממתינין עד יום ל"א. עמש"ל בס"ד: %% ג חל יום ל"א להיות בשבת ימתין עד יום אחד: %% ד וכן אין פודין הבן בי״ט לא אפי׳ בי"ט ש"ג: %% ה יש אוסרין גם בח״ה. ויש מתירין וכן עיקר: %% ו רשאין לפדות אפי׳ בלילה. אלא שלא נהגו כך ואפשר דטעמא משום הסעודה שמצותה ביום משום דסומא אוכל ואינו שבע כדקי"ל גבי סעודת פורים. ומנה דאם עשאה כעין יום ר״ל לאור הנר מיהא יצא כמ"ד התם אע"ג דלא קיי״ל כוותי'. (ע״ש מ״ש במקומו) מיהא הכא דלא אתמר בשום דוכתא בהדיא דצריכה להיות ביום שפיר דמי ולכאורה יש לי כעין ראיה מן התורה שמצות פדיון בכור בלילה דווקא כמו שהיתה מכת בכורות מצרים בלילה ומפני שנצולו בכורי ישראל לפיכך הצריכם הכתוב פדיון: %% ז וסמך לדבר מיהא איכא דשרי ודאי לפדות מחצי הלילה ואילך (ביחוד שאז הרחמים מתעוררים) אם צריכין לכך לאיזה טעם שיהא אכן בלי סבה פשיטא לא ישנו מן המנהג ושמא חושבים שצ״ל שלשים מע״ל ואין הדבר כן כמ"ש בס״ד בחי׳: %% ח ועכ"פ אם עבר יום ל"א שלא יכלו לפדותו בו נ״ל שאין להשהות המצוה יותר ופודין בתחלת הלילה ואין לנו להעביר עונת המצוה בלי טעם ידוע: %% ט ואם חל יום ל"א בת"צ כתב הש"ך יש לראות אם הגיע הבן לכ״ט י״ב תשצ"ג ביום שלפני התענית שהוא יום שלשים יש לעשותו ביום שלשים אחר השעה שמלאו לו בה כ"ט י״ב תשצ"ג וכן כתב עוד להלן בשם הב"ח לענין אם חל ל״א בשבת והיו לו כ"ט י״ב תשצ"ג ביום ו׳ והדבר תמוה בעיני מאד דהא בעינן מבן חודש ומעלה ואין מונין שעות לחדשים. אח"כ ראיתי במג״א דחה ג״כ דעה זו. שוב נזכרתי שגם אמה״ג ז"ל בתשו׳ (סק"ד) השיג עליו בזה. לכן אין לזוז מפסק הש"ע ואין לפדות בשום ענין אלא בל״א. ומן הוא והלאה לא לפניו כלל: %% י וא"צ ל' מעת לעת ויש בדבר להקל ולהחמיר. כיצד הרי שנולד ביום ראשון סמוך לחשכה בתקופת תמוז. פודין אותו בשלישי בשבת שהוא ל״א אע״פ שעדיין לא עברו י״ב שעות אחר כ״ט יום. כבר נראה לפדיון משהאיר השחר הרי להקל: %% יא ואם נולד בתחלת ליל ראשון מ״מ אינו ראוי לפדיון עד שתשקע חמה ש״ל שני בשבת ואע״פ שכבר יש לו קרוב לחצי יום יתר מכ״ט י״ב תשצ״ג הרי להחמיר: %% יב כללו של דבר אין משגיחין בכ״ט י״ב תשצ״ג אלא בשלשים שלמים בסופן אע״פ שאינן שלמים בתחלתן: %% יג ובת״צ אם רצו פודין אותו בו ביום ויעשו הסעודה בלילה. או יפדוהו בלילה בין לפני ל״א בין לאחריו. וכן יעשו הסעודה באותה שעה: %% יד ובשאר תעניות י״ל דלא קבילו עלייהו כה"ג ומותרין לאכול בו מנין השייכים. מכל מקום טוב להחמיר: %% טו ותענית יחיד שקבל עליו ב"ה וכיוצא ודאי צריכין התרה. ואין להתיר אלא לקרוב כדרך שנזכר בשער הצאן עיין שם: %% טז בש"ך כתוב בשם תשו' הראנ"ח על תנוק בכור שחלה ולא נתרפא עד יום ל״א שהורה להקדים המילה משום ~שהיה~{אלטונא תקח: שהיא} אות הכנסה לברית ונותן ה"ס לכהן בתוך ל׳ ומברך לאחר ל'. והנה מה שתלה הטעם דקדימת מילה בקבלת הברית ~שלמלא~{אלטונא תקח: שאלמלא} היא אין חיוב למצות פדיון הוא דבר תמוה מאד בעיני. ונ״מ חורבא. הגע עצמך שחלה עוד חודש ושנה או יתר. וכי בשביל כך יעכבו הפדיון שאפשר להתקיים בזמנו. וימתינו לו עד שיתרפא וימלו אותו תחלה. נשתקע הדבר ולא נאמר. ועוד יוצא מד"ז הריסה גדולה במי שמתו אחיו מחמת מילה. וכל האנוסים לעבור על המילה שיחשבו שאין עול תורה ומצות עליהם כל זמן שעומדים בערלה ח"ו מהעלות כזאת על הדעת. ודבר ידוע הוא לכל בר בי רב שאין מילה מעכבת בישראל מקבלת עול מצות. רק בא"י הרוצה להתגייר. הוא שצריך מילה וטבילה. בנולד בקדושה לא שמענו והדבור בזה אך למותר ולכל זה לא היה צריך כלל. דבלא״ה פשיטא דמילה קודמת משום שהיא תדיר ודאי. וזמנה קודם גם כן. ול״ד כלל למנחה ומוסף שמנחה קודמת. חדא מפני שהיא תדיר. ועוד שעיקר זמנה עכשיו משא״כ מוסף ובדעבד כל היום זמנה. לאפוקי מילה הן עוד היום עיקר זמנה עומד בכל תקפו שבכל יום עומד בכרת כל זמן שלא מל. הילכך לית דין צריך בשש. ומש״ע להקדים נתינת ה"ס בתוך ל׳ גם כן דבר מתמיה מאד כולי האי למה. וכבר השיגו הרב בש"ך ז״ל בזה: %% יז שוב זכיתי וראיתי כתוב משם תשו' צ״צ בענין בכור שנולד לשבעה. וחששו למולו עד כלות שני חדשים. והורה שאביו חייב לפדותו מיד אחר שלשים. ואין לעכב הפדיון מחמת שלא נמול שהרי בכורות שבמדבר לא היו נמולים. ואעפ״כ נפדו ע"כ. ונאים הדברים למי שאמרן. אע״פ שא״צ לכך להביא עצות מרחוק וקרוב הדבר בפינו כמש״ל: %% יח מת הבן אפי׳ ביום שלשים (פשוט לענ״ד אפי' כבר מלו לו כ״ט י"ב תשצ״ג. לא מהני כנ״ל דשפורא גרים אבל מע"ל א"צ אלא מששקעה חמה ביום ל' ראוי לפדיון אפי' אינו כ״ט י"ב תשצ"ג) וכן אם נעשה טרפה (שנתחדש בו עכשיו או שנולד בטרפתו. והוא באופן שידוע שאינו חי. לאפוקי יתרת כדלעיל) קודם שעברו עליו שלשים יום אינו חייב בפדיון. ואפי' הקדים ונתן לכהן יחזירנו: %% יט מת לאחר שלשים חייב לפדותו ובברכה אבל לא יאמר שהחיינו: %% כ ונראה שאם הם תאומים הניכרים שלא נתערבו ומת הבכור בטרם מלאו לו שלשים אע"פ שאחיו חי האב פטור מפדיון. והוא הדין איפכא אם השני מת והבכור חי אין אומרים גם זה נפל כאחיו אלא חייב בפדיון. ועי"ד (סשע"ד) בהג״ה: %% כא בן ח' חי פשיטא דלא גרע מטרפה דיתרת. ואם חיה שלשים יום חייב בפדיון: %% כב וכן הגוסס ביום ל״א חייבין לפדותו: %% כג מי שפדה בנו בתוך שלשים אם א״ל מעכשיו (אפי׳ אומר ולאחר שלשים יום) אפי' המעות קיימים לאחר שלשים אין בנו פדוי: %% כד ואם אמר לאחר שלשים יום בנו פדוי ואע"פ שאין המעות קיימים: %% כה וי"א שאם אין המעות קיימים או שהחזירן לאב תוך שלשים אינו פדוי. לפיכך צריך לחזור ולפדותו בלי ברכה: %% כו מת האב תוך שלשים. הרי הבן בחזקת שלא נפדה. עד שיביא ראיה שנפדה בין אשה בין קטן. או עבד נאמנים עליו: %% כז לאחר שלשים בחזקת שנפדה עד שיודע שלא נפדה:

% ד במה פודין וכמה שיעור הדמים:

%% א ה״ס האמורי׳ בתורה הם ק"ך מעים שהם שלשים דרהמים (עב״א דקסע"ב בפי׳ פטום הקטורת) כסף מזוקק. זה מוסכם מהרבה פוסקים ומחברים קדמונים. והוא בנוי על יסוד חזק מוכח מהגאונים. שהפרוטה משקלה חצי שעורה כסף מזוקק. ל"ב פרוטות הם מעה כסף. ו׳ מעין לדינר. ד' דינרין לסלע הוא שקל של תורה. נמצא ה"ס משקלן אלף תתק"ך שעורות. ושקלום רבים וגדולים בזמנים שונים. ובארצות מתחלפים ומצאום משקל חמשה לויט ורביע. או שליש נמצא השקל הוא לויט בריוח. גם אני המבריך שקלתי חמישיתם ומצאתי שפ״ד שעורות שוקלים לויט בריוח והיא דעת רש״י ז״ל בפירוש התורה בכ"מ שהשקל הוא חצי אונקיא וידוע שהוא המשקל שקורין בלעז אונ"ץ. והוא שני לויט. ובדעת זה החזיקו רוב החבורים חדשים עם ישנים. ואע"פ שבעל כפתור ופרח הביא שמונה דעות חלוקות. כולם מוסיפים על משקל הלז בין רב למעט. אבל אין אחד שיאמר שהסלע הוא פחות משיעור הנ"ל. וצלולה היתה החבית. כי כבר הודה בעל דינו של רש״י אליו בכך. הלא הוא הרמב"ן ז"ל בפירושו על התורה נחלק עליו לומר שהדינר הוא כבד מזהובים של רש״י (ואמנם פי׳ הזהובים של רש"י. בע״כ צ"ל שכיוון לדינרי זהב ממש. וכמו שחשב ג"כ בתה״ש. ואין מנוס מזה) עכ״פ שם אוקיא ואונקיא ידוע לכל שא"ל באור אחר אלא לויט כפול. והנה בסוף הודה הרמב"ן ז״ל שהדין עם רש״י בזה. כי אין חכם כבעל הנסיון. אחר שבא לידו השקל של ישראל בעינו. בחן וראה האמת כדברי רש״י. וכן הגיע מטבע שקל ישראל ליד ב״כ ופרח. המדקדק ובקי בחשבונות ומצאו ג"כ מכוון לחצי אוקיא בריוח וזה עולה ג"כ יפה עם דעת הר״מ בחשבוני הדרהם עיין בס׳ הנ״ל הרי דבר ברור מאד שהפוחת אל יפחות בדמי פדיון מחמשת לויט בריוח. כסף נקי ששוייו כמו שלשה ר"ט שפעצ"י לפחות. או ששה זהובים (חב״ב) והמוסיף משובח. אבל הגורע מגונה עם היות קצת רבותינו האשכנזים עכרו וטרפו חבית החשבונות בשמרים וסיגי כסף ועברו חק יסוד מוסד הקדום הנ"ל להקל הרבה ונמשך אחריהם הרב בהג"ה שקבע ב' זהובים ריינש לשיעור ה״ס ועקבותיהם לא נודעו. בכדי טרחו תרוייהו לרישייהו בנ״ש ובח"וי לבוא עד תכונתם. ולא עלתה בידם אבד חשבון שקל וסלע וקולבון חלילה לסמוך על דברי המקילים שא"ל שורש וענף נגד כל גדולי המחברים אנשי השם מעולם בפרט אחר אשר המופת הוכיח בבירור אמיתת דברי רש"י הנשר הגדול כל בעלי כנף ואמנם הרוצה לצאת ידי חובת המצוה מן המובחר. יפדה בהר"ט לדעת המחמירים יותר נ״ל שאין לחוש. וד״ב לפי כוונתינו בחבור זה כעת: %% ב בכור שי״ל ב"ר כנ"ל שנותן י״ס: %% ג אם עבר יותר משלשים ולא פדאו. י״א שחייב להוסיף חומש והוא דבר מתמיה. מאין הרגלים כמ"ש מהרי״ק ז"ל בתשו' (סק"ל):

% ה

%% ד אלו ה"ס נותנן בכסף בין טבוע בין שאינו טבוע: %% ה ובשוה כסף מכל דבר שירצה: %% ו חוץ מהקדשות וקרקעות ועבדים ושטרות (שי״ל על אחרים) ואם פדהו בכל אלו אינו פדוי: %% ז כתב לכהן שהוא חייב לו ה״ס בשביל פדיון בנו חייב לתנן לו ובנו אינו פדוי (עמל״ש מ״ש פ"ב דחלה): %% ח נתן לו כלי שאינו שוה בשוק ה״ס וקבלו הכהן בה"ס. הרי בנו פדוי והוא שישוה ה״ס לשום אדם: %% ט ויש אומרים דווקא בסודרא וגברא רבה: %% י ועכ"פ אסור להתנות עם הכהן מתחלה שיקח פחות מה״ס ואם עשה כן אין בנו פדוי: %% יא נתן לו כלי בפדיון בנו סתם אם הוא שוה ה"ס. אף על פי שלא שמו אותו תחלה בנו פדוי: %% יב אם אינו שוה אין בנו פדוי: %% יג ואם הכהן רוצה להחזיק בכלי א"צ להחזיר לו והוא ישלים עד ה"ס:

% ו למי נותנו:

%% א לכל כהן חבר אפי׳ אינו אוכל חוליו בטהרה: %% ב לע"ה אין נותנין מתנות כהונה אם לא היכא דלא אפשר בת״ח. נראה שנותנין לו שלא לבטל המצוה לגמרי: %% ג מיהו היכא דאיכא לאשכוהי כהן כשר בזמן קרוב נ"ל שאין לחוש לשהוי מצוה איזה ימים כדי לקיימה ע״צ הי״ט כדקי"ל גבי קה"ל ודכוותה: (ד) אפי' כהן קטן פודה: %% ה אמר לכהן שנותן לו פדיון בנו אסור לחזור בו: %% ו מיהו אם חזר בו הוי חזרה ע״ל בנחל שלישי דבריכה עליונה: %% ז נתן ה״ס אפי׳ לעשרה כהנים בין בבת אחת בין בזה אחר זה יצא: %% ח עש״י (סקנ״ה) כתבתי דהאידנא יש לחזר אחר כל כהן שיוכל למצוא:

% ז דין הנתינה:

%% א צריך לתת לו מתנה גמורה: %% ב ואם רצה הכהן אח״כ להחזיר יחזיר: %% ג לא יהא כהן רגיל להחזיר הפדיון אם לא לעניים רשאי להחזיר בכל פעם (בש״י סי׳ קכ"ה) כתבתי דהשתא ודאי ש"ד לכל אדם: %% ד נתן לכהן חמשה סלעים בפדיון בנו על מנת להחזירם לו הבן פדוי וכך יעשה מי שירצה לדקדק במצוה ולפדות הבן ע״י כהנים רבים דילמא מתרמי ליה מיוחס כמ"ש בש"י וכן העני רשאי לעשות כן אפי' לכתחלה: %% ה אמר לו הי לך ה"ס בפדיון ותחזירם לי אינו פדוי בכך עד שיאמר על מנת להחזיר: %% ו הפריש חמשה סלעים לפדיון בנו ונאבדו חייב באחריותן עד שיבואו ליד כהן: %% ז רצה לתת הבן לכהן אינו יוצא בכך וצריך לפדותו:

% ח טעם המצוה וכוונתה:

%% א הטעם מבואר בתורה ויהי כי הקשה פרעה לשלחנו ויהרוג ה׳ כל פטר רחם ע״כ גו׳ וכל בכור בני אפדה: %% ב ובב״ר אתם מכרתם בכורה של רחל בה׳ סלעים לפיכך כל אחד יפדה בכורו בה"ס רצו ליתן טעם על דמי הפדיון ובארו לפי שהם בקשו להרוג בכורה של רחל שהיא עקרת הבית ולו נתנה הבכורה מיעקב לכן יפדו בכורותיהם באותו סך שקבלו בדמי מכירתו (עפ״ז יובן ג"כ מ"ט רבתה תורה בכור בב״ר לי״ס כי יוסף כולל שני שבטים מנשה ואפרים): %% ג ועדיין צריכין אנו לידע א״כ מה ענין הפדיון אצל הריגת בכורי מצרים ומה הוצרך לטעם אחר אבל הענין יובן עם הידוע שבעוון מכירת יוסף הוצרכו לבוא בגלות מצרים כמ״ש רז"ל אתם מכרתם אחיכם לעבד חייכם אתם קוראים בכל שנה עבדים היינו לפרעה ובס"ה חושב לכל שבט כ"ב שנה כנגד מ״ש יוסף מאביו א"כ כבר היו ראוין בכורותיהם ללקות עם בכורות מצרים וחס עליהן הקב"ה וקבע להן פדיון ה׳ סלעים נגד ה׳ סלעים שקבלו בעדו וכ"ה ערך בן חודש (י"ל בפסוק על מכרם בכסף צדיק קשה הלא בעשרים כסף מכרוהו אלא ה״פ ידוע שסלע מדינה שמיני שבצורי האמור בתורה הרי בכ״כ יש ק"ס של מדינה גי׳ כס״ף זהו בכסף והוא כדי מזון לשנה (עיין משנה לחם שילהי פאה) ועם תוספת חומש מלבר הם מאתים (זהו בעבור נעלי״ם): %% ד עוד אמרו בב"ר אתם מכרתם כו' לפיכך יתן כ״א בקע לגולגולת וצ״ב כי אף אם ודאי הכוונה על יו"ד שבטים שהגיע לכ״א מחצית השקל (ואע"פ שראובן ובנימן לא היו במכירתו מ״מ הניחו להם חלקם וצרפום עמהם) מ״מ עדיין אינו מתיישב איך בשביל זה יתן כ״א מישראל מחצית שקל כופר פדיון נפשו הלא על שבט שלם לא הגיע ~כל אחד~{אלטונא תקח: כ"א} חצי שקל ואיך יהא זה כופר נפש אבל דע שק"ל הוא ודאי פדיון נפ"ש אתוון דדין כאתוון דדין וחייבה תורה מחציתו לכל אדם מישראל בכל שנה וחיובו מתחיל מהיותו בן ך׳ (~ע״ל ח״ש~{אלטונא תקח: עלח"ש} פ״א ד״ש מ״ש בס"ד) כמו הגברים יוצאי מצרים וימי שנותינו בהם שבעים שנה נמצא סתם אדם בינוני שוקל כ"ה סלעים לפדיון נפשו כל ימי חייו וכ״ה משקל דם הנפש שהוא רביעית הלוג ומשקלו כ״ה סלעים לפי חשבון הירו׳ במשנת כל גרב וכמ״ש גם התו׳ בסוטה: %% ה והמעריך בן עשרים נותן כפל נגד דם הנפש ודם האיברים שהוא כמוהו לפחות שזהו ערך שוויו עכ"פ: %% ו והנה שקל גי' ת"ל כמספר שנים שנגזר עליהם להיות בגלות מצרים ולא עמדו שם אלא מחציתו (כמ"ש בפר״א) לכן בזה נפרע חצי כופר של כל אחד מהם ונשאר להם לפרוע חצי שקל לפדיון נפש משלם הוא הדבר האמור שפדיון בכורות בשביל מכירת יוסף וגלות מצרים גם הוא היה בעון זה הכל ד״א לפיכך הבכורות ביחוד הם צריכין לפדיון שלם (כערך בן חודש) בפני עצמם כי היו ראוים להספה עם בכורי מצרים הנה נתבאר יפה טעם מצוה זו ולא מצאנו בו למחברים וספרים שבאו לידינו דבר: %% ז סוד בכור הוא כרוב הוא ברוך עולה ע״ב (הויה מילוי יודי״ן) קנ"ו (יוסף ופ"ה) סוד ז"א ת"ת וצדיק גם עה״א עולה דמ"ה בכור האצילות: %% ח פט"ר רח״ם נ״ל הוא סוד רפ"ח (חו"ג) ניצוצין שנבררו על ידי אברהם ג״י רח"ם יסוד דאבא שפוטר בישראל יסוד האימא (עיין נחי״א) גם ידעת שהוא כמילוי שמים כמש״ל בנ"ל י״ג בפ' לישראל ברית עולם) לכן נאמר בו קדש לי כל בכור כל קודש בחו"ב כנודע: %% ט והוא הענין שקודש מתחלל על פרו״ט. כי פר"ט הוא פט"ר ו"ה הוא סוד שמי״ם חו"ד: %% י וזה שהאשה מתקדשת בפרוטה: %% יא אמנם פדיו״ן הוא בחי׳ נו״ק גי' אלקי״ם אדנ״י א״כ קנא דאהיה צריך ה׳ סלעים שהם ג״א תת"ס פרוטות שעולים י״פ רפ״ח ואל שד״י במלואו (דכורא) ומ׳ יתרים כנגד מ׳ דלמרבה המשרה שפתח הקב"ה ביציאת מצרים כמ"ש האר"י ז״ל שעל ידו נפטר הרחם ודאי ונולד הגואל וכנגד מ״י דיצירת הולד (המ"ם מתמלאה בעצמה הוא סוד מ"ם פתוחה מ"ם סתומה ושתיהן גי׳ יסוד) ועי"ז הוא פדיון גמור שנמתקה על ידי גואל קרוב: %% יא והיינו דמברכינן על פדיון הב"ן לא על פדיון הבכור: %% יב אולם בפודה עצמו לא סגי בלא״ה ועוד שכבר נמתקו דיניו ונעשה בכור שלם לכן יתכן לומר על פדיון הבכור ההודאה לאשר גאלנו מכור הברזל בעל המבחן יתב׳ מצרף לכסף לזהב כור:

% ט דיני הברכות ונוסחאותם ומנהג הפדיון כסדרו.

%% א בשעה שנותן הפדיון לכהן מברך עובר לעשיה ב״ב על הפדיון ושהחיינו (ע״ל אימתי אינו מברך שהחיינו): %% ב נוהגין שהאב מביא הבכור לפני הכהן ומודיעו שהוא בכור והכהן שואלו במה אתה רוצה כו׳: %% ג ואם האב אינו במקום הבן יכול לפדותו במקום שהוא שם ~ואמר~{אלטונא תקח: ואומר} לכהן שי״ל בכור ורוצה לפדותו והכהן משיבו ונותן לו דמי הפדיון ומברך כמשפט והרי הוא פדוי אף על פי שאין הבן אצל הפדיון: %% ד מנהג ישראל לעשות סעודה וחושבין אותה לסעודת מצוה (וכבר נ״ל דינה בתענית): %% ה אחר המוציא פודין.

%% ו האב מייתי ליה לבכור קמי כהן ומודיע ליה שהוא בכור פטר רחם אמו הישראלית: %% ז ומייתי כסף או שוה כסף חמשה סלעים ומניח לפני הכהן ואומר לכהן *אשתי פלונית הישראלית ילדה לי בן זה הבכור והנני נותנו לך:* %% ח הכהן שואל אותו *במאי בעית טפי בבנך בכורך או בחמש סלעים דמחייבת ליתן לי בפדיון בנך בכורך זה:* %% ט האב אומר *בעינא בבני בכורי זה והי לך חמשה סלעים בפדיונו דמחיבנא ביה:* (כשגדול פודה עצמו יאמר *אני בכור פטר רחם והנני שלך* (ישיב הכהן) *אתה רוצה להיות שלי או לתת לי ה' סלעים שאתה חייב לי בפדיונך* (ויאמר~)~ הלה) *אני רוצה לפדות עצמי והא לך {אלטונא תקח: ברוך}:* %% י ובהדי דיהיב האב לכהן הפדיון מברך האב בקול רם: %% יא יכוין לקיים מ"ע שבתורה ויאמר *הריני מוכן לקיים מצות פדיון בכור לשם יחוד קודשא בריך הוא ושכינתיה:* %% יב בעוד הה׳ סלעים בידו הפשוטה לתת אומר

(א) *בָּרוּךְ אַתָּה יהוה אֱלֹהֵינוּ מֶלֶךְ הָעוֹלָם אֲשֶׁר קִדְשָׁנוּ בְּמִצְוֹתָיו וְצִוָנוּ עַל פִּדְיוֹן הַבֵּן:*

%% יג ואם הוא גדול הפודה עצמו אומר *ע"פ הבכור*

%% יד (ב) *בָּרוּךְ אַתָּה יהוה אֱלֹהֵינוּ מֶלֶךְ הָעוֹלָם שֶׁהֶחֱיָינוּ וְקִיְמָנוּ וְהִגִיעָנוּ לַזְמַן הַזֶה:*

%% טו הכהן נוטל כוס יין ומברך (ג) *בורא פרי הגפן:* %% טז ועל ההדס (ד) *בורא עצי בשמים.* ואומר %% יז (ברכה זו הזכירוה כמה גדולים קדמונים. וכן הורה מהרי״ט לאומרה ורשות היא):

~(ד)~{אלטונא תקח: (ה) *בָּרוּךְ אַתָּה יהוה אֱלֹהֵינוּ מֶלֶךְ הָעוֹלָם אֲשֶׁר קִדֵשׁ עֻבָּר בִּמְעֵי אִמוֹ: וּלְאַרְבָּעִים יוֹם חָלַק אֵבָרָיו רמ״ח אֵבָרִים וְאַחַר כַּךְ נָפַח בּוֹ נְשָׁמָה. כַּכָּתוּב וַיִפַּח בְּאַפָּיו נִשְמַת רוּחַ חַיִים. עוֹר וּבָשָׂר הִלְּבִּישוֹ וּבַעֲצָמוֹת וְגִידִים סְכָכוֹ: כַּכָּתוּב עוֹר וּבָשָׂר תַּלְבִּישֵׁנִי. וּבַעֲצָמוֹת וְגִידִים תְּסוֹכְכֵנִי: וְצִוָה לוֹ מַאֲכָל וּמִשְׁתֶּה דְבַשׁ וְחָלָב לְהִתְעַנֵג בּוֹ: וְזִמַן לוֹ שְׁנֵי מַלְאַכֵי הַשָרֵת לְשָׁמְרוֹ בְּתוֹךְ מְעֵי אִמוֹ כַּכָּתוּב חַיִים וָחֶסֶד עָשִיתָ עִמָדִי:* אמו אומרת *זֶה בְּנִי בְּכוֹרִי. שֶׁבּוֹ פָּתַח הַקָדוֹשׁ בָּרוּך הוּא דַלְתֵי בִטְנִי:* אביו אומר *זֶה בְּנִי בְּכוֹרִי הוּא: וַאֲנִי מוּזְהָר לִפְדוֹתוֹ שֶנֶאֱמַר וְכָל בְּכוֹר אָדָם בְּבָנֶיך תִּפְדֶה: יְהִי רָצוֹן מִלְפָנֶיךָ יְיָ אֱלֹהַי שֶׁכְּשֵׁם שֶזִכִּיתָ אֶת אָבִיו לִפְדוֹתוֹ: כֵּן תְּזַכֵּהוּ לַתּוֹרָה וּלְחֻפָּה וּלְמַעֲשִׂים טוֹבִים: בָּרוּךְ אַתָּה יְיָ מְקַדֵשׁ בְּכוֹרֵי יִשְׂרָאֵל לְפִדְיוֹנָם:*

%% יח ונוטל הכהן את הכסף ומוליכו בידו על ראש הבן ואומר

*זֶה תַּחַת זֶה: זֶה חִלוּף זֶה: זֶה מָחוּל עַל זֶה: וְיִכָּנֵס זֶה הַבֵּן לְחַייִם לַתּוֹרָה וּלְיִרְאַת שָמַיִם. יְהִי רָצוֹן שֶכְּשֵׁם שֶׁנִכְנַס לְפִדְיוֹן כֵּן יִכָּנֵס לְתּוֹרָה וּלְחוּפָּה וּלְמַעֲשִׂים טוֹבִים וְנֹאמַר אָמֵן:*

{%% יט} ונותן הכהן את ידו על ראש הבן ומברכו כזה:

*יְשִׁימְךָ אֱלֹהִים כְּאֶפְרַיִם וְכִמְנַשֶׁה: יְבָרֶכְךָ* וגו׳: *יְיָ שׁוֹמְרֶךָ* וגו': *כִּי אוֹרֶךְ יָמִים וּשְׁנוֹת חַייִם וְשָׁלוֹם יוֹסִיפוּ לָךְ: יְיָ יִשְׁמָרְךָ מִכָּל רָע יִשְׁמוֹר אֶת נַפְשֶׁךָ:*

%% כ אח"כ אוכלים ושותים ושמחים יש נוהגין לברך לפני בה״מ שהשמחה במעונו וכ״כ כמה גדולי האשכנזים והורו לאמרו אפי' היה בר"ח אב: %% כא ועתה ערבה כל שמחה ונמנעו מלומר שהש"ב בסעודת פדיון: %% כב וכמשפט הזה עושין לעולם בין שנעשה הפדיון בזמנו הכל שוה:
<h3>גולות מים</h3>
סליק ויפתחו שבעה גולות מים עד הברכה הנמשכת:

% א בן שלשים גמורים:

%% א ~יש לומר~{אלטונא תקח: י"ל} ערך וה״ה בחזקת בן קיימא לכל דבר א׳ הזכר וא' הנקבה: %% ב יוצא לבה"ק בגלוסקמא הנטלת באגפים: %% ג עומדים עליו בשורה ואומרים עליו ברכת אבלים ותנחומי אבלים: %% ד לחמשים יום מכיר מניקתו א״נ לשלשה חדשים כל חד לפום חורפיה: %% ה לשבעה חדשים מתחילין השנים לצמוח החוץ ואז הוא חולה על פי הרוב ויקרה להם שלשול (הוא טוב לחולי זה) לפעמים עם קדחת בוערה וסימן הוצאת שנים ריר הנוזל בפיו בתמידות צריך שמירה והשגחה יתרה בזמן קור לא יוליכוהו באויר הרחובות ולא ביום סגריר: %% ו תרופה לכאב צמיחת השנים שיסוך הלחיים של הילד עם מוח ארנבת או שמן שושנים גם יסוך הבטן בשמנים יקרים של גירופלי (נעגליך) ושל מושקאט ושל כמון או של אגוזים ואם הכאב גדול צריך לעשות לו חוקן ממרק של תרנגולים וחלמון ביצה מטורפת בשומן צבי או של איל ועז ובהעדר אלה די לו בשמן פשתן או בחמאה בתולה: %% ז בשבת נעשים צרכיו על ידי א"י אם אין בו סכנה: %% ח ואם הוא מסוכן מחללין עליו השבת כעל גדול כמ"ש בס״ד בה״ל ב"ח: %% ט בן י״ב חודש יוצא במטה ורבים מצהיבים עליו ומתעסקין עמו ואומרים עליו צדוק הדין וקדיש: %% י המשמש מטתו על מטה שתינוק ישן עליה אי הוי בר שתא לית לן בה: %% יא לכ״א חדשים מתחיל לדבר אביו מלמדו תורה מאי היא *תורה צוה לנו משה מורשה קהלת יעקב וק״ש* פסוק ראשון:

% ב אחר שנעשה בן שנה מתחילין להרגילו במאכל:

%% א *ונ״ל* שנותנין לו דין הגיע לכלל שכיוצא בו יכול לאכול כזית דגן בכדי שיכול גדול לאכול אכילת פרס ומרחיקין מצואתו וממ״ר וסתמא דלישנא דש״ע והפוסקים משמע אפי' אינו אוכל אלא משהגיע לכלל שאחר כמוהו אוכל דינו כאוכל: %% ב וי״א שצריך ~שאוכל~{אלטונא תקח: שיאכל} פ״א ואז אף על פי שעכשיו אינו אוכל מרחיקין: %% ג ובמג״א מיקל ביותר ואין דבריו נראין אף על פי שעשיתי לו סמך במו״ק יע״ש. %% ד כתבתי שם שעכ״פ אחר שהוא בן ד' בריא או בן ה' אפי' חולה מרחיקין מצומ"ר לד״ה: %% ה יש מחמירין אפי׳ משעה שאוכל כזית דייסא בשעור הנ"ל עמו"ק ולכתחלה ודאי נכון להרחיק מצואת כל קטן שהוא: %% ו עד היותו בן שתים דמוהו חז"ל למלך שהכל מחבקין ומנשקין אותו ושואלין בשלומו (האצטגנינים מייחסים אותו בזמן זה ללבנה): %% ז הבנים יוצאין בקשרים בתנוק שי״ל געגועין על אביו: %% ח נוטל אדם את בנו והאבן בידו בבן שי״ל געגועין: %% ט רבה זבין לבריה גזיזי דפתרא: %% י רבה בר״ה עבד לבריה טנבורא: %% יא בתוך שני שנים אפי' פירש מהנקה כמה ימים מחזירין אותו:

% ג בן שתי שנים גמורות:

%% א *לפי* המנהג הטבעי שומטים הדד מפיו וגומלים אותו וכך יפה לו והוא זמן הנקה לאלמנה וגרושה בתנאי ובשכר: %% ב לפנים בישראל היו מקריבים עליו קרבן ככתוב בשמואל: %% ג ולפי פשט הכתוב עשה אברהם משתה גדול ביום שגמל יצחק מחלב אמו אולי לפי שהיו מפרישין אותו מיד לתורה ולעבודת הי"ת ככתוב את מי יורה דעה וגו׳: %% ד אולם אם רצו להבטיחו על שדי אמו יונק והולך עד ארבעה שנים והוא שלא פירש: %% ה אבל משנגמל ופירש שלשה ימים מע"ל אחר כ"ד חודש אסור להחזירו אפי׳ הוא כחוש והוא שפירש מתוך בוריו: %% ו אבל אם פירש מתוך חולי שלא היה יכול לינק רשאים להחזירו אפי' הוא בריא עתה (בלבד שלא פירש ג״י אחר שהבריא) והו״ל כלא פירש כלל שיונק והולך ע"ד שנים: %% ז ואם יש סכנה בדבר מחזירין אותו אפי' פירש מתוך בוריו כמה ימים: %% ח אמנם אחר שיצא מכלל סכנה צריך להפרישו מיד הואיל ופירש מתוך בוריו:

% ד גולות עילית בשנה שלישית:

%% א *המשילהו* לחזיר שמלכלך עצמו באשפה: %% ב וצריך להשגיח על נקויו {אלטונא תקח: ו}טהרתו לאט לאט ללמדו יותר פסוקים ולה״ק בע"פ לחנכו ע״פ דרכו לפי מה שיוכל לקבל: %% ג בן ג׳ שנים מתחילין ללמדו האותיות והקב"ה שמח ואוהב מאד למוד הקטן ודגל״ו על״י גי׳ קטן אהבה ונאמר כי נער ישראל ואוהבהו. 

גולות תחתית: %% ד הבת עד ג׳ שנים כנותן אצבע בעין בתוליה חוזרין: %% ה בת שלש ויום אחד ביאתה ביאה לכל דבר ומתקדשת בה:

% ה בן ד׳ גמורות

%% א *מפרישין* אותו מחלב אשה בע"כ אם הוא בריא: %% ב והכחוש יונק עד מלאת לו ה׳ שנים אח״כ צריך להעתיקו משדים ואין חלוק בין זכר לנקבה בכל דיני יניקה:

% ו מבן שלשים יום עד בן ה' שלמות

%% א *יש* לו ערך חמש סלעים: %% ב הערכין הם מכלל נדרי הקדש לפיכך חייבין עליהן משום לא יחל דברו ולא יאחר לשלמו ומשום ככל היוצא מפיו יעשה (ונ״ל מג״ש בת"כ והכ"מ לא הראה מקום): %% ג ומ״ע שיביאם ברגל שפגע בו תחלה שנאמר ובאת שמה והבאתם שמה (מ״ש במ"ל שלא מצא מקום דין זה ופשטיה דקרא לא מיירי אלא במידי דהקרבה. תמוה בעיני דהא בהדיא תנינן לה בברייתא דפ"ק דר״ה חייבי ערכין כו׳. וסבר ר"מ כיון שעבר עליהם רגל אחד עובר בב״ת. ואמרינן מ"ט משום דכתיב ובאת שמה והבאתם שמה. ומינה יליף רבא לעשה ועלה קאי בעיא דר״ז ביורש. דאכולהו קיימי הנך אמוראי כדאיתמר בברייתא תרי זימנין בההיא סוגיא דערכין שוו לכל הקדשות לענין ב״ת. וזה פשוט מבואר שם לכל מעיין. ולא עוד אלא שעשה כפול יש כאן. ונ"מ כדבעינן למימר בס״ד) הגיע הרגל ולא הביא עבר בעשה: %% ד עברו שלש רגלים ולא הביאן עובר בל"ת: (פסק הר״מ ז״ל כת״ק דברייתא דלא בעינן כסדרן נגד סתם משנה דריש ר״ה כדאוקי לה גמרא. והא איכא נמי תרי (ר"ש ורבי דס״ל כוותיה) להדי כל חד מאמוראי דאיפליגו בהא (ע"כ אין מקום לדחקו של בכ"מ כלל) ושמא ר"מ במקום ר״ש. הלכה כר״ש דאפי' נגד ראב״י שמשנתו קב ונקי. פסק הר״מ כמותו (עי תשו׳ אמה״ג ז"ל סי' י' ומ״ש בס"ד בלקוטי כללים): %% ו והוי יודע דלכ"ע שלש שלמים בעינן. שאם הקדיש באמצע הרגל. אינו עובר עד שיעברו שלש רגלים והוא למר כדאית ליה. ולמר כסדרן דווקא: %% ז ולד״ה תחלת רגל אחרון מצטרף לסוף רגל ראשון. למר כדא"ל. ולמר כדא״ל: %% ח אח״כ בכל יום עובר בב״ת: %% ט אחד האיש ואחד האשה עוברים בב"ת: %% י יורש אינו בב״ת: %% יא ונוהגת מצוה זו בזכרים ובנקבות בכל זמן. מ"ש מ"ל בשם בעל החנוך דעשה זה אינו נוהג כ״א בזמן הבית. במ״כ שגה ברואה דבפי' כתב בפ׳ בחוקותי שנוהגת בכ״מ ובכ״ז. ושעובר לעולם בעשה ובב״ת. אלא שא״א לו לקיים המצוה בעונותינו. וזה כתב שלא לצורך דמילתא דפשיטא היא דא״א לו לקיימה בבית הבחירה עכשיו. מ״מ קאי ליה בעשה דכל היוצא מפיו יעשה: %% יב ולכתחלה אין מעריכין בזה״ז משום דערכין לב״ה אזלי: %% יג ואם העריך ונתן מעות ילכו לים המלח: %% יד וכל זמן שלא הפריש הדמים. יכול להשאל עליהן כמו על שאר נדרים. אבל משהפרישן נ"ל שאין יכול להוציאן לחולין ע״י שאלה: %% טו אבל מחללן אפי׳ מנה על ש״פ: %% טז ואם לא נשאל ממשכנין אותו עליהם ומסדרין לו כמ״ש סדור ב"ח (במ״מ צ״ז) והעני בשעת הערך נדון בהשג יד: %% יז אין בערכין פחות מסלע. ואם לא נמצא בידו יותר נפטר בו: %% יח הרי שלא השיגה ידו אפי' לסלע אין לוקחין ממנו פחות מסלע אלא ישאר הכל חוב עליו. ואם העשיר יתן ערך שלם הכתוב בתורה: %% יט השנים בנערך גדול שהעריך את הקטן נותן ערך קטן: %% כ האומר ערך אלו עלי נותן ערך כולן כל אחד ואחד לפי שניו: %% כא היה עני נותן על ידי כולם ערך אחד עני. היה עשיר נותן ע״י כולן ערך עשיר: %% כב האומר ערך לבו של פלוני או כבדו עלי נותן ערך כולו. וכן כל אבר שאם ינטל מן החי ימות. אם אמר ערכו עלי נותן ערך כולו: %% כג אחד המעריך את היפה הבריא ואחד המעריך את הכעור החולה. אפי' היה הנערך מוכה שחין. או סומא. או גדם. ויש בו כל מום נותן לפי שניו כמו שקצוב בתורה: %% כד העבד נערך ומעריך כישראל: %% כה כהנים ולוים נערכין ומעריכין.

גולות תחתית הנקבה מבת שלשים ואחד עד בת חמש שנים גמורות: %% א ערכה שלשה שקלים: %% ב טומטום ואנדרוגינוס אין להם ערך: %% ג העכו"ם נערך ולא מעריך. ויש להחמיר בעכו"ם שהעריך וילכו הדמים לים המלח: %% ד וכן חרש ושוטה נערכין: %% ה הגוס׳ אין לו ערך: %% ו היוצא ליהרג בדיני עכו"ם יש לו ערך: %% ז שנת חמש כלמטה: %% ח העריך פחות מבן חמש ונעשה יותר מבן חמש נותן כזמן הערך:

% ז בן חמש למקרא

%% א *מצאו* לו סמך מ"ה שלש שנים יהיה לכם ערלים ובשנה הרביעית יהיה כל פריו קודש הלולים שמלמדו צורת האותיות והכר הנקודות. ובשנה החמישית תאכלו את פריו להוסיף לכם תבואתו. מכאן ואילך ספי ליה כתורא: %% ב אבל אין מכניסין אותו אצל מלמד תנוקות עד שיהיו לו ששה שלמות בבריא: %% ג והמכניסו פחות מכן רץ ואינו מגיעו: %% ד וי"מ בר שית תקבל בשנה ששית והכי נהוג עלמא: %% ה אמר אביי אמרה לי אם בר שית דטרקיה עקרבא ביומא דמשלם שית. לא חיי. מאי אסותיה מררתא דדיה חיורתא בשכרא נשפייה ונשקייה:
<h3>ברכת גבעון</h3>
*ברכת גבעון* ע״ש ונתתי אותם וסביבות גבעתי ברכה. עתה יקומו הנערים וישחקו לפנינו. כי מיום שחרב בהמ״ק אין שחוק לפני הקב"ה אלא בארבע אמות של הלכה ותורה אור. ב"פ אור גי׳ שחוק (ע"ע מ״ש בס״ד בלקוטי אורות) לכן גם כן אסור למלא שחוק פיו בעולם הזה כ"א בבדיחותא דמצוה (לא שחוק הכסיל אשר אחריתה שמחה תוגה) ובשחוק זה עוסק הקב"ה בכל יום. ותבין ד"ח שאמרו למ״ד מיום שחרב בית המקדש אין שחוק לפני הקב״ה. ברביעית מאי עביד יושב ומלמד תורה עם תשב״ר. כי הוא השחוק ממש שאין שמחה גדולה מזו לפניו ית' להשתעשע בגמולי מחלב כנ"ל. ועל הבל פיהם שאין בו חטא העולם עומד. לכן צריך להעלותם לראש הגבעה הזאת בהתחלת צמיחתם. וללמדם חרב פיפיות של שחוק זה. ויקוים בהם ובמלמדיה'. ותשחק ליום אחרון. בריכה זאת תשקה ארבע תעלות:

% א ההכנסה לבית המלמד

%% א *בן* שש שלמות מכניסין התינוק אצל מלמד תנוקות: %% ב ז"ל הרוקח מנהג אבותינו שמושיבין התנוקות ללמוד בשבועות לפי שנתנה בו תורה: %% ג רמז שמכסין הנער שלא יראה כותי וכלב ביום שמחנכין אותו לאותיות הקודש גם הצאן והבקר אל ירעו אל מול ההר ההוא. %% ד כעלות השחר יום עצרת מביאין הנער על שם בהיות הבוקר ויהי קולות וברקים ומכסין אותו תחת המקטורן. ~מביאו~{אלטונא תקח: מביתו} עד בית הכנסת או עד בית הרב ע״ש ויתיצבו בתחתית ההר: %% ה ונותנין אותו בחיקו של הרב שמושיבים ללמוד ע״ש כאשר ישא האומן את היונק ואנכי תרגלתי לאפרים קחם על זרועותיו: %% ו ומביאין הלוח שכתוב עליו *אבג״ד תשר״ק. תורה צוה לנו תורה תהא אמונתי. ואל שדי בעזרתי. ויקרא אל משה:* %% ז וקורא הרב כל אות ואות מן א"ב והתנוק אחריו וכל תיבה של תשר"ק והתנוק אחריו וכן תורה תהא וכן ויקרא: %% ח ונותן על הלוח מעט דבש ולוחך הדבש שעל האותיות בלשונו: %% ט אח"כ מביאין העוגה שנלושה בדבש וכתוב עליה ה׳ אלהים נתן לי לשון למודים לדעת לעות את יעף דבר יעיר בבוקר. בבוקר יעיר לי אוזן לשמוע כלמודים י״י אלהים פתח לי אוזן ואנכי לא מריתי אחור לא נסוגותי: %% י וקורא הרב כל תיבה של אלו הפסוקים והנער אחריו: %% יא אח״כ מביאין ביצה מבושלת קלופה וכתוב עליה ויאמר אלי בן אדם בטנך תאכל ומעיך תמלא את המגלה הזאת אשר אני נותן אליך ואוכלה ותהי בפי כדבש למתוק: %% יב וקורא הרב כל תיבה והנער אחריו:  %% יג ומאכילים לנער העוגה והביצה כי טוב הוא לפתיחת הלב ע"כ: %% יד הרואה דברים הללו הלא יכיר מדוע הצליחו הראשונים בלמוד תורתן שכל מעשיהם לשם שמים בלב שלם בהשגחה גדולה ובכונה עצומה ובדקדוק עצום ורב למען יגדלו בניהם בתורה התמימה ילכו בדרכי ה׳ גם יעשו פרי ביראת ה' לכן גדלו והצליחו ועשו פרי למעלה קרובה לרוח הקודש: %% טו ומעתה לא יפלא בעינינו מדוע אין אחד מאלף עכשיו יוצא להוראה אע"ג דכולהו תנויי בנזיקין ומתנו בעוקצין תליסר מתיבת' והיא הנותנת ~גרס~{אלטונא תקח: גרם} בנזקין לבדוק בעוקצי תואנה הם מבקשין ולכבוד עצמן דורשין כמין חומר להשיג ע״י עשירות האיבה אומר היינו דצווחינן ככרוכיא ולית דמשגח בן לא תמצא בארץ החיים כי כל למודם בעו"ה רק להתפאר ולהתגדר לא לשם שמים לידע לשמור ולעשות ולקיים לפיכך אם תשאל לגדולי הלומדים בזמנינו מ״ע הפשוטה שבתורה נבוכים הם בבאורה והם חריפים ובקיאים לרמות הפתאים וכל רוח חיים אין בהם נחת לבריות ולא לשמים ודב״ל כאן שאינו מקומו רק הערה קטנה לקטן המתחיל ולאב המשכיל שישקיף על הצלחת בנו כשיוליכהו אל בית הרב להושיבו על כנו ובאמת לא ידעתי מדוע בטלו מנהג הנ"ל מכל וכל ואף אם מנהג אכילת העוגה שכתובים עליה פסוקים ושמות יש להרהר אחריו והיכא דנהוג נהוג אבל כל מ״ש מתחל' עד סימן ט' נראה טוב וישר והגון מאד ואיך נהיתה כזאת לעקור דבר נאה ויפה כזה בלי טעם אין זה כי אם ~ממסו'~{אלטונא תקח: ממעו'} מחשבה על עסק הלמוד הישר וטוב ע"כ נתקיים בהם מ"ש רז״ל מ״מ אין מצוין לצאת מת״ח בנים ת"ח אבל אב חכם יראה את הנולד שיהא כיוצא בו ויקוים בו יולד חכם ישמח בו: %% ~י~{אלטונא תקח: טז} לחוכמא צפורת כרמים (דמשתכחא בדיקלא דחד נבארא) עבדי לה לחוכמא אכיל פלגא דימינא ופלגא דשמאלא ~מחי~{אלטונא תקח: רמי} ליה בגובתא דנחשא ~וחתום~{אלטונא תקח: וחתים} ליה בשתין גושפנקי ותלי ליה באיברא דשמאלא וסימנך לב חכם לימינו ולב כסיל לשמאלו וחכים כמה דבעי וגמר כמה דבעי ואכיל לאידך פלגא דאי לא מעקר תלמודיה:

% ב סדר הלמוד

%% א *מתחילין* ללמוד עם התינוקות פ' ויקרא כך אז"ל יבואו טהורים ויתעסקו בטהרות ועיין בס״ח סי' תת"שם: %% ב וילמדנו מקרא כולו היינו תנ"ך ויפה כח הספרדים בזה מכח האשכנזים המהפכים הסדר ורוצים שילמוד הנער כל התורה על רגל אחד ושיעיין הלכה בטרם יכיר לה"ק על בוריו ואיך יעלה עה״ד להכנס לחדרי פנימיות התורה שמתגלים בתורה שבע״פ אם לא נמסרו לו מפתחות החצונות שהן פשטי המקראות שבהכרח צריך להקדימם וכמו שסדרו חז"ל בספ״ה דאבות וכבר צווחו עלה הרב החסיד בשל"ה ובניו החסידים ז"ל והב״ח (ודברי הש״ך בזה אינן נראין כלל כבודו במקומו מונח): %% ג והחכם עיניו בראשו לבחור לבן סדר ישר בלמודו להשכילו תחלה בתורה שבכתב ע"ד הפשט בצירוף פירש״י: %% ד וילמדנו רוב חכמת הדקדוק (ע״ל בחלון המצרי ובש״י (סקנ״ב) ותדע הצורך הגדול לידיעתה שאפי' למד כל התורה אינו נצול ממכשול בלשון ולפעמים קרוב לחרוף ר״ל וא״צ שידע כל מה שפלפלו בה בעלי אותה חכמה כי באמת אינה אלא המצאה אנושית לא אלהית ואין מההכרח לידע כל חלוקי דעותם ורעיוני סברותיהם שאין בהם לא אסור ולא התר. אצ"ל שאין יוצא מהם ידיעת ה׳ ולא שום חכמה. ולכן קראוה מלאכה בלבד. אולם היא כלי לכל דבר מלאכת חכמת תורתנו הקדושה בכלל. לפיכך יש צורך גדול בה ולה משפט קדימה זמנית. אכן מעוטה יפה כדי הצריך להכרת לה״ק בשלמות. ורובה קשה אבוד זמן בלי תועלת מסוים. וימי אדם יצטרכו ללמוד כל ס׳ הדקדוק. ועדיין לא ידע את ה' ותורתו אימתי נעשית. ועוד הרבה דברים צריך שילמוד ויידע שהם פרפראות לחכמה. ונזכירם אי"ה בהנהגות האבות והמלמדים עם בניהם ותלמידיהם) בימי הילדות קודם שיטריד שכלו בלמוד הגמרא. ואם ככה יתנהג עמו יבנה לו יסוד טוב שיעמוד עליו בנין הלמוד התכליתי בטוב וביושר ויקל עליו אח״כ למוד התלמוד וישיגנו במהירות יותר. ומה שהלך מן הזמן בלמוד המקרא ירויח על ידו שלא יכבד עליו אח"כ עיון גפ״ת וכל דבר חכמה בינה. משא״כ המבלבלים הסדר. זה וזה לא עלתה בידם ואין להאריך ~כידוע~{אלטונא תקח: בידוע} לכל בר דעת אלא שקשה לאדם לפרוש מהרגלו ומנהג אנשי מקומו. וכבר ארז"ל ידעי רבנן להא מילתא ועברי עלה. א״כ מה אוסיף עוד לדבר בזה: %% ה צריך ללמוד עם התנוקות כל היום ומעט מהלילה כדי לחנכן לקיים מצות והגית בו יומם ולילה. יתר דיני ת״ת והנהגת מלמדים ותלמידים יתבאר עוד בעזה״י: %% ו לא למדו אביו ב"ד חייבין ללמדו ומושיבין מלמדי תינוקות בכל עיר: {אלטונא תקח: %% ז ועיר שאין בה מת"ן מחרימין אותה שאין העולם עומד אלא פיהם של תשב"ר} %% ח לא תמחי לינוקא אלא בערקתא דמסאנא. שא״ד מת״נ יבוארו במקומן אי"ה: %% ט לא יראה אדם לתינוק באזנו: %% י לא יפחידנו בדבר טמא. שאר הדברים שצ״ל בגידול הבנים והנהגתם בילדותם נזכור בס"ד במקומן: %% יא התנוקת אין מכניסין אותה לבית מ״תן זה פשוט מאד שהרי אינה מצווה ללמוד. וה"ה כמלמדה תפלות ואפי' במצות שחייבת בהן. מ״מ ודאי אינה מוליכה לבית הספר בשום ענין תדע מדהוצרכו לטעם שלא ילמד רווק סופרים מפני אמותיהן של תנוקות שמביאות בניהם לבית הספר ת"ל משום ילדות גופייהו אלא דבר ברור הוא שאיסור גמור יש בזה מכמה צדדים: %% יב אם משום איסור יחוד שפעמים נקבה אחת או יותר מתייחדות עם המלמד בטרם בוא הזכרים או אחר שהלכו לביתם ואפי׳ בעודם עמם בזה לא נסתלק איסור יחוד א"ל בגדול כשר או במי שאשתו משמרתו ובכל זה אין אפוטרופוס והנסיון הוכיח כ״פ שאנסו ילדות בבית רבן. ואצ"ל כשהוא רווק שמשנה שלימה שנינו שלא ילמד סופרים אפי׳ עם ילדים זכרים עאכ"ו עם נקבות ולא אוכל לידע מאין בא המנהג הרע הזה עכשיו במדינות הללו ששולחין בנות קטנות לבית המלמד ואפי' הוא רווק מבלי משים לנצח ויש להשגיח ע"ז ולמחות בידיהם אלא ישלחו אותן ללמוד אצל אשה בקיאה או ילמדו אותנה בבית אבותיהם ולא בין הילדים שמרגילים אותן לדבר עבירה: %% יג אפי׳ אצל אשה לא ישלחוה ללמוד חוץ לביתה פן יתעללו בה הנערים. גם שלא תהא יצאנית ולא תלמוד דרכי יוצאת החוץ הומיה וסוררת בביתה לא ישכנו רגליה פעם בחוץ פעם ברחובות אצל כל פנה תארוב. על כן צריך ללמדה דרכי צניעות מנעוריה שכל כבודה בת מלך פנימה. וצריך להטמינה מבני אדם כל מה שאפשר כולי האי ואולי. וכבר אמר ב״ס בת לאביה מטמונת שוא בקטנותה כו': %% יד עאכ"ו שצריך ליזהר מאד מאד בדחז"ל שלא למסור תנוקות (בין זכרים בין נקבות) ללמוד אומנות. אצל מי שאסרו ג״כ להתייחד עמהן אפי׳ גדולים. ובזה אין מועיל שום שמירה והשגחה. לשוא שקד שומר. והשמר והזהר שכל דבריהם כגחלי אש:

% תעלה ג לחינוך מצוה דקטן

%% א *בדבר* זה לא נאמר בו דבר ברור. ולכאורה נראה שאינו זמן שוה בכל מקום אלא הכל לפי הענין. וכ״כ הר"ן: %% ב כי {%%% א} בראיה~: (א)~ נתנו שיעור לדבר כל שיכול לאחוז בידו של אביו ולעלות מירושלים להר הבית: %%% ב בציצית כל שיודע להתעטף: %%% ג בתפלין כל שיודע לשמרן: %%% ד בת"ת משיודע לדבר: %%% ה היודע לשמור גופו אוכלין על גופו טהרות: %%% ו לשמור ידיו אוכלין על ידיו טהרות: %%% ז היודע לשאול בר"ה ספקו טהור: %%% ח היודע לפרוס כפיו חולקין לו תרומה בבה"ג: %%% ט היודע לשחוט אוכלין משחיטתו בא׳ עע"ג: %%% י יכול לאכול כזית צלי שוחטין עליו הפסח: %%% יא כל שניעור ואינו קורא אימא אימא חייב בסוכה: %%% יב עלח"ש מ״ג פ״א דמגלה הוכחתי שמצות הבאת קטנים להקהל. גם היא אינה אלא בקטנים דגבי ראיה לפחות: %% ~יג~{אלטונא תקח: ג} אמנם בקצת מקומות נתנו חכמים דבריהם לשעורין הללו בשנים. כמו שפירשו לענין סוכה עוד: %%% א עד בן ד' עד ה'. (כל חד לפום חורפיה. כפרש״י. וי״ל לפי כחו אם בריא או כחוש) והיינו כי איתיה לאביה במתא: %%% ב וכי ליתיה במתא עד בן שש (והם שלמות): %%% ג וכן בן שש יוצא בערוב אמו: %%% ד האב זן בנו בן שש: %%% ה וכן לענין ת״ת ומו"מ כמש"ל בס"ד: %%% ו והטור סובר לענין חיוב סוכה בן שש וז' ונסתבכו שם המפרשים מהיכן למד לומר כן ולענ"ד מדין הפעוטות למדה (ומכאן שמ״ש המג״א בדעת הטור לענין חנוך דציצית שהוא מבן תשע דליתא וגם התו׳ ריש ערכין דחו סברא זו): %%% ז גם לענין תענית שעות והשלמה דיה״כ קבעו השעור בשנים כמ״ש בס״ד: %% ד ברם נראים הדברים דבסתם בן שש שלמות הרי הוא בן חינוך לכל המצות המעשיות שא״צ בהם ידיעה ולמוד ובקיאות: %% ה ובדבר שיש בו משום הפרשה מאיסור הקדימוהו שנה ושיעורו בן ד׳ שלמות לבריא ובן חמש לכחוש כמו שמצינו ביניקה דכוותה ונ״ל דחד טעמא הוא משום שאז נכנס בשנות החנוך שמצוה להפרישו מאיסור ואע״ג דקטן אוכל נבלות אין ב"ד מצווין עליו להפרישו אביו מצווה עליו ואפי' במידי דמדרבנן: %% ו ותו בידים אסור להאכילו אפי׳ דברים שאיסורם מד"ס וה״נ חלב אשה שהיא נותנת לו הדד לתוך פיו הו"ל ספי איסורא בידים דאסור ודאי לכל אדם: %% ז ומילתא דנפיק מנה חורבא כגון תקיעת שופר שהקול נשמע לרבים מצוה לב"ד להפרישו: %% ח ולענין טומאת מת גבי כהן קטן י״א שמצווין להפרישו אפי׳ לא הגיע לחנוך וכך נ״ל עיקר אע"פ שיש חולקין וסוברים שאין מוזהרין עליו אלא בהגיע לחנוך: %% ט ואוהל טפח הוא טומאה דאורייתא ואם לא הפרישו אביו מזהירין אותו להפרישו: %% י וסוף טומאה לצאת הוי ספק וכל ספקא דאורייתא לחומרא מדרבנן הוי ולכתחלה צריך האב להפרישו וא"ל הפרישו אין ב"ד נזקקין לו כך נ"ל: %% יא אשת כהן מעוברת שמלאו ימיה ללדת נ"ל שאסורה ליכנס לאוהל המת עמ״ש בס״ד בי"ד (סשע״א) על מ"ש שכה״ג ובו מתיישב ג״כ תמיהת המג"א ודוק: %% יב אסור ליתן לתנוק חגב טמא לשחוק בו ואצ״ל מת: %% יג וכן חגב טהור חי אסור ליתן לו לשחוק דלמא אכיל ליה ועבר על בל תשקצו. אבל מת שרי: %% יד קטן שלא הגיע לחנוך ושתיית המים יזיק לו ואין שם יין ישראל מותר לגדול ליתן לו סתם יינם בתנאי שימזגנו בששה חלקים מים וישים המים תחלה אח"כ היין (ראב"ח): %% טו וכתב במג״א ונ״ל אם היין אינו חזק שיפסד ע"י כך יצוה לא״י ליתן לו: %% טז וכן אם התנוק צריך לדבר אסור שהוא חולה קצת. אע״פ שאין בו סכנה מותר לומר לא״י להאכילו: %% יז וכן נוהגים בפסח שאומרים לא״י לישא התנוק לביתו להאכילו ולהשקותו חמץ ע״י שומר ישראל: %% יח וכן בשבת צרכיו נעשין ע"י א"י כשצריך לכך כל זמן שלא הגיע לחנוך: %% יט  וביה"כ אפי׳ ישראל מאכיל אותו בידים: %% כ אבל מידי דלא צריך ליה אסור לעשות לו אפי' ע״י א״י: %% כא וכשהתנוק חולה קצת לא גרע מגדול שאומר לא״י ועושה לו מלאכה בשבת ולענין שאר אסורין מאחר שעדיין אינו מוזהר עליהן ג"כ אומרים לא"י ונותנן לתוך פיו כשצריכין לו לרפואה: %% כב ובפסח אם התנוק חולה שאינו יכול לשאתו מביתו (אע״פ שאין בו סכנה) יבקש מן הא״י שיתן להתנוק חמץ והוא מביא חמץ ומעמידו בבית וה"ל חמצו של א״י ואז אפי׳ הולך הא״י החוץ לפעמים יכול לצוות לקטן הבריא לתת לו אבל הגדול לא יגע בו: %% כג ופשוט דבמקום סכנה גם הגדול נותנו לו ואינו חושש: %% כד לענין הפרשה מאיסור בן ובת שוין לכל דבר: %% כה בד"א באב אבל אמו אינה מצוה עליו. מ"מ נשים צדקניות מגדלות בניהן לתורה ולמצוה ורודות אותן. כמו שמצינו בבת שבע שהיתה כופתו לשלמה ומייסרתו ואומרת לו מה ברי ומה בר בטני. וע״י כך זוכות לחיי עוה"ב. כמ"ש רז״ל נשי במאי זכיין. ויזכר עוד משפט גדול בנים במקומו הראוי בעזה״י: %% כו וכן בחנוך דקיום מצוה מצינו בהילני המלכה שהושיבה בניה הקטנים בסוכה: %% כז הבת אינה בתורת חינוך אפי׳ ע״י האב. אם לא במצוה שחייבת בהן מן התורה כגון אכילת מצה בל״פ: %% כח משא"כ במה שאין עליהן חובה. אע״פ שהיא מצוה הנוהגת בהן. כגון בק"פ דנשים רשות. או בנזירות וכיוצא בהן אינו מוטל על אביה לחנכה ואצ״ל במע"שהג דפטירי מנייהו ומיעטינהו קרא: %% כט וכן אפי' במה שחייבות בהן מדבריהם כתפלה וברכה. כיון דכל עיקר חיובן אינו אלא מד״ס. תקנתא לתקנתא לא עבדינן: %% ל מ"מ מד"ח שילמד אדם גם את בתו בילדותה ולהרגילה במה שחייבת בו אצ״ל שמחויב לפקוד ביתו ובניו ובנותיו כשיגדילו. ולצוותם תמיד ללכת בדרכי ה'. למען ייטב לו וישמח בהם בגדלותם. ויאירו עיניו בזקנותו בסבתם ובמקומו אי״ה יבואר יותר: %% לא לפי דרכנו למדנו שכל המצות שהגדול חייב בהן ד״ת. יש לאביו ולרבו חובת חנוך עליו: %% לב וכן בתפלה דרחמי היא וי״ל עקר מה"ת: %% לג  וה"ה בברכות דכתפלה דמי ואצ"ל בבה״ת שהיא מד״ת שחובה לחנכו בה. משנכנס לבית הספר ללמוד ירגילנו לברך על הלמוד כ"פ שהסיח דעתו ממנו. ויכניס בלבו מורא שמים ואהבת התורה וכבוד לומדיה וספריה. כפי השגת שכלו וערכו. ויחנכנו במוסר ומד״ח לפי דרכו: %% לד הל"מ שהאב מדיר את בנו בנזיר. עמ"ש בס"ד רפכ״ג ~ונזיר~{דנזיר} שהחזקתי דתי״ט שאין הדברים אמורים אלא בהגיע לחנוך:

% תעלה ד לדין הפעוטות לה שני גולות

%% האחת כוללת זכרים ונקבות בעסקי מו"מ ממנה שותים שלש ערוגות:

%%% א למתנה

%%%% א א״ר שלש מדות בקטן צרור וזורקו אגוז ונוטלו זוכה לעצמו ולא לאחרים סתם שיעור זמן זה הוא עד שיהיה להם שש שלמות כדלעיל לענין חנוך דמצוה: %%%% ב בזה הנקבה שוה לזכר כך נ"ל פשוט: %%%% ג י״א דווקא כשיש דעת אחרים מקנה אותו הוא שזוכה מד"ת אבל לא במציאה וי"ח וצ"ע כמש״ל בס״ד: %%%% ד יש מי שאומר שהמתחייב לקטן בין בשטר בין בקנין כיון שאין אותו דבר תחת ידו של הקטן אינו זוכה אא״כ זיכה לו ע"י אחר: %%%% ה וכן מתנת ש"מ (שאינו אביו) מאחר שאינו קונה לו אלא מדבריהם נראה לכאורה שאין זכיה בה לקטן (א"ל זיכה לו בה) אלא מפני ד״ש כמציאה וי״ל לאידך גיסא כיון דדש״מ ככתו״מ דמו אם כן ל״ש קטן או גדול זיל בתר טעמא והכי מסתבר: %%%% ו אין חצרו של קטן קונה לו אפי׳ משתמרת לדעתו: %%%% ז וכן אין ד׳ אמותיו קונות לו אפי' במתנה עד שתגיע לידו או בזכהו ע"י א׳ כנ"ז: %%%% ח קטנה יש לה חצר וכן ארבע אמותיה קונות לה: %%%% ט וד״א אלו שעומד׳ בצדן קונות לה בסימטא או בצדי ר"ה או בחצר שא"ל בעלים אבל בר״ה או בשדה של אחרים אינה קונה עד שתגיע מתנה לידה דלא עדיפא מגדול: %%%% י וחצרו של אדם שאמרו שקונה יש אומרים דווקא במשתמרת לדעתו משא״כ שדהו וחורבתו שאינן משתמרים אינן קונין לו עד שיהא עומד בצדן ויאמר זכתה לי שדי לפ"ז פשיטא דקטנה לא קניא לה חצרה אלא כה"ג: %%%% יא מיהו י״ח וס"ל דבמתנה שדעת אחרת מקנה לא בעינן חצר משתמרת אם כן קטנה דאתרבאי חצרה מידה לא גרעא נמי בהא ודבריהן נראין:

%%% ב למציאה

%%%% א מציאת קטן וקטנה אין בה משום גזל אלא מפני ד״ש לפיכך אינה יוצאה בדיינים: %%%% ב כבר זכרנו שי״א במציאה אין לקטן זכיה ד"ת כלל ברם נראין דברי הרב ש"ך ~אלטונא תקח:(~שלא אמרו מציאת קטן מד"ש אלא קודם לזמן שזורק צרור ונוטל אגוז אבל משהגיע לכלל זה הרי הוא זוכה לעצמו בתורת יד (דודאי יש לו יד ל״ש קטן או קטנה) ולא צריך דעת אחרת מקנה: %%%% ג שכירות דקטן וכיוצא בו היכא דדעת אחרת מקנה מוציאין בדיינין כמש"ל: %%%% ד יתום הסמוך על שלחן אחרים בחנם מציאתו לעצמו: %%%% ה י״א קטנה אין לה יד וחצר לזכות לעצמה אלא כשאין לה אב או אפי׳ י״ל אלא שכבר נשאת ואין דבריהם נראין אלא ודאי לעולם יש לה יד וזכתה במתנה מד"ת ונראה לי שהיא של אביה אפי׳ אינה סמוכה על שולחנו כיון דרווחא דאתי לה מעלמא הוא בלא צערא דגופא: %%%% ז ויפה בה כח האב ממציאתה שאין מוציאין בדיינין כל שאינה מבחנת בין צרור לאגוז לד"ה משא"כ במתנה דדעת אחרת מקנה. ממ״נ בכל גוונא מוציאין ומיהא במזכה לה על ידי אחר ודאי קניא כמו בקטן ובקטנה דאבוה הוה בכל גוונא: %%%% ח מציאתה שלא הכירה בה ודאי לא קנתה לה חצרה ולא ידה (דבגדול נמי דינא הכי): %%%% ט וה״ה אפי׳ נפלו עליה קטן או קטנה. הא כדאיתא והא כדאיתא (אי משום ד״ש או מדין קנין גמור כגווני דאמרן) במקום שד״א קונות אפי׳ הכי כי לא מכווני לקנות ודאי לא קנו ואפי׳ גדול כה״ג לא קני היכא דלא ידע במציאה אע"ג דנפל עליה בלי כוונה: %%%% י אבל בנפל בכונה על מנת לקנות במקום שד"א קונות בזו יש חלוק בין קטנה שי״ל חצר וד׳ אמות לקטן כנ"ל: %%%% יא והמגביה מציאה בין לקטן בין לקטנה נ״ל שלא זכו דמדין שליח הוא {אלטונא תקח: ו}אין שליחות לקטן: %%%% יב וכן הם שהגביהו לגדול לא קנה:

%%% ג הפעוטות

%%%% א *הם* לר"י כבר ו׳ כבר ז׳ שלמות (נ"ל שש לבת ושבע לבן כמ״ש בלח"ש בס"ד) ולר״כ כב״ז כב"ח ולמתניתא כב״ט כב"י ול"פ כל חד לפום חורפיה (היינו לפי מה שרואין אותו חריף ויודע בטוב מו״מ יקדים הזמן או יאחר מהיותו בן ו׳ עד בן עשר): %%%% ב מקחו מקח וממכרו ממכר ומתנתו קיימת בין בדבר מרובה בין בדבר מועט: %%%% ג בין במתנת בריא בין במתנת שכיב מרע והכל במטלטלין: %%%% ד אבל בקרקע אינו מוכר ולא נותן עד שיהא הזכר בן י״ג שלמות והנקבה בת י״ב שלמות והביאו שתי שערות: %%%% ה אפי׳ הוא קרקע שניתן להם במתנה או שקנה להם האפטרופוס: %%%% ו ואם נתנו אפי' במתנת שכ"מ אפי׳ קרקע שניתן להם במתנה ואע״פ שיודעים בטיב מו״מ אינו כלום: %%%% ז מיהו כל זמן שחפץ הקטן במה שעשה וגם הב"ד וקרוביו לא בטלו מעשיו והלוקח אכל פירות הקרקע שלקח אצ"ל לשלם מה שאכל: %%%% ח אם ירש מאביו שט״ח דינו כמטלטלים: %%%% ט ואם עשה שלא כהוגן כגון שמכר בנכסים מועטין במקום בנות אין במכירתו כלום: %%%% י קטן בן שש שנתנו לו מתנה על ידי גדול ולא פירש אימתי יתננו לו והוא נתן לו עכשיו אם אין הקטן חריף ובקי אזי פשע זה במה שנתנו לו: %%%% יא היה אפטרופוס לקטן אפי׳ הוא חריף אין במעשיו כלום אף במטלטלים אלא מדעת האפטרופוס. ויש אומרים במתנה א״צ דעת האפטרופוס: %%%% יב והסמוכין על שולחן בעל הבית. דינו כאפטרופוס: %%%% יג ואחר שהגדיל אפי׳ י"ל אפטרופוס שמינהו אביו מקחו מקח וממכרו ממכר: %%%% יד אף על פי שהאפטרופוס צריך לקיים דברי המת ואסור ליתן הנכסים ביד היתום ולא ללוקח עד הזמן שצוה. מ״מ מקחו קיים. ואם תפסן הלוקח מיד אין מוציאין אותו מידו: %%%% טו קטן היודע בטיב מו"מ וא"ל אפטרופוס שנשא ונתן במטלטלים וטעה דינו כדין הגדול באונאה: %%%% טז אין מקח הקטן וממכרו במטלטלין קיימין. אלא כשמשך או המשיך: %%%% יז אבל אם נתן מעות על המקח. וחזר בו אינו מקבל מי שפרע: %%%% יח אחרים שחזרו בו מקבלים מי שפרע: %%%% יט וכן אם קנו מיד הקטן או שהשכיר מקום המטלטלין וחזר בו לא קנה הלוקח: %%%% כ וכן קטן שקנה מטלטלין וקנו מידו ושכר המקום לא קנה עד שימשוך: %%%% כא קטן שקנה קרקע ונתן דמים והחזיק בה תעמוד בידו: %%%% כב קטן שלוה מאחרים יש מי שאומר שחייב לשלם כשיגדיל. וזהו כשלוה בפעוטות: %%%% כג ואם מכר הקטן ואין במכירתו כלום כענין שנ״ל צריך להחזיר המעות ואם א״ל הלוקח גובה ממנו מבני חורין: %%%% כד קטן בפעוטות שהודה בעסק מו״מ גובין מנכסיו: %%%% כה איזה שבועה נשבעין לקטן עח״מ סצ״ו ומ״ש שם בס״ד: %%%% כו קטן שערב לאחרים פטור אף כשיגדיל: %%%% כז וכן אם חבל והזיק פטור אף כשיגדיל: %%%% כח קטן שגנב מחזירין קרן לבעלים אם הוא בעין ואם אינו בעין פטור אף לאחר שיגדיל: %%%% כט ראוי לב״ד להכות הקטנים כפי כחן על הגנבה. וכן אם הזיקו וחבלו במתכוין מכין ורודין אותו כפי שיראה להם: %%%% ל קטן שהכה אביו או חבל באחרים או עבר שאר עברות בקטנותו טוב שיקבל על עצמו איזה עונש וסיגוף לתשובה ולכפרה ביחוד כשהיה בן דעת וזוכר חטאו: %%%% לא בכל אלה הדברים קטן וקטנה שוין:

%% גולה שנית לדיני פעוטות הנוגעים לקטנה בלבד ממנה שותים שתי ערוגות:

%%% א למיאון

%%%% א *קטנה* שהגיעה לעונה זו שנוטלת אגוז וזורקת צרור (ויתבאר עוד) ואין לה אב (או שי״ל אב והשיאה אביה אחר שנתאלמנה או נתגרשה שאין לו עוד רשות בה) והשיאוה אמה ואחיה לדעתה כיון שקדושיה דרבנן אם אינה חפצה בבעלה א״צ גט אלא יוצאת ממנו במיאון: %%%% ב אבל אם השיאוה שלא לדעתה אפי׳ מיאון אינה צריכה: %%%% ג וכן אם נשאת מדעת עצמה בלבד א״צ מיאון: %%%% ד וכן היתומה בחיי האב צריכה דעת אביה: %%%% ה וי״א שאם הגיעה לפעוטות צריכה מיאון: %%%% ו נתקדשה ע״י אמה ואחיה (או אביה) והיא לא קבלה הקדושין א״צ למאן: %%%% ז היכי דמי מדעתה עבדי לה גננא ומלבושי ומדכרי לה גבר. שלא מדעתה דלא מדכרי לה גבר: %%%% ז כשאמרו א״צ מיאון י״א שדינה כפנויה אפי׳ גדלה תחתיו אם לא בעל אותה משגדלה ומותרת לאחר בלי מיאון. וי״א שאסורה לאחר אלא אם מתה אינו יורשה ואינו זכאי במציאתה: %%%% ח השיאוה לדעתה זוכה בכל הדברים שזוכה בהם הבעל זכאי במעשה ידיה ובמציאתה ובמתנותיה וירושתה ואוכל פירות בחייה כל זמן שלא מיאנה: %%%% ט וכן הוא חייב לה בעשרת הדברים שהבעל מתחייב לאשתו כל זמן שהיא תחתיו: %%%% י אבל אם הלך למד״ה ולותה ואכלה או לצורך פדיונה ועמדה ומיאנה אינו חייב לשלם אע״פ שאכל פירותיה ואפי' הן בעין שלקטן ועדיין מונחין ברשותו אינו מחזירן: %%%% יא פחותה מבת שש אפי׳ היא נבונת לחש ביותר ויודעת לשמור א״צ למאן: %%%% יב מבת שש עד בת עשר בכלל. בודקין אותה אם יודעת לשמור קדושיה בתורת קדושין ה״ז צריכה מאון: %%%% יג ואם אינה יודעת לשמור קדושיה א״צ למאן אלא הולכת לבית אמה כאילו לא נתקדשה מעולם: %%%% יד היתרה על בת עשר אפי׳ סכלה ביותר צריכה מיאון והוא שלא תעשה מעשה שטות: %%%% טו אבל השוטה הגמורה שאינה יודעת לשמור קדושיה לא תקנו לה נשואין: %%%% טז המיאון הוא שתאמר *אי אפשי בפלוני בעלי. או אי איפשי בקדושין שקדשוני אמי ואחי. ואבי:* %%%% יז אפי׳ לא אמרה דבר אלא הלכה ונתקדשה לאחר כשהיא קטנה. אפי' היתה נשואה קדושיה הם מאוניה: %%%% יח ממאנת בין מן האירוסין. בין מן הנשואין: %%%% יט אפי' שלא בפני הבעל. ושלא בפני ב"ד: %%%% כ רק שיהו שנים שיעידו על הדבר לכשתגדיל ולא נתקדשה לאחר שתהא מותרת להנשא: %%%% כא וכשנתקדשה בפרהסיא לאחר. הוי כאילו מיאנה בפני שלשה: %%%% כב אבל כשנתקדשה בצינעא. צריכה למאן בפני שלשה לכתחלה ובדעבד כשרה בפני שנים: %%%% כג וממאנת כל זמן שהיא קטנה אפי' ד׳ וה' פעמים בין לו בין לאחר: %%%% כד וכשם שממאנת בבעל כך ממאנת ביבם אם לא מיאנה בבעל: %%%% כה השנים שמיאנה בפניהם כותבין לה גט מיאון וחותמין ונותנין לה: %%%% כו ואינו כגט גרושין להיות נתינתו מגרש. לפיכך אינו צריך לא כתיבה תמה. ולא לשמה. ולא מסירה. לא דבר ממשפטי הגט: %%%% כז ואין כותבין בו טופס הגט שלא יראה כגט גמור: %%%% כח בעטור הביא תחלה נוסח ארוך ודחאו. וזה נוסח הר״מ וקצתו מבה״ע:

*בכך וכך לבריאת עולם. למנין שאנו מונין. מיאנה פ׳ בת פ׳ בן פ׳ בפנינו: ואמרה אמי או אחי. או אבי. הטעוני וקדשוני. או השיאוני ואני קטנה. לפ' בן פ׳ והשתא גליתי דעתי קדמיכון דלא צבינא ביה ולא קאימנא ביה ובדקנא פ׳. ואתבריר לנא דקטנה היא וכתבנא וחתמנא ויהיבנא לה להיות לזכות ולראיה בידיה למהך להתנסבא לכל גבר די תצבי. עדים:*

%%%% כט אלו שממאנת בפניהם צריכין שיכירו אותה (ושהיא קטנה) ואת בעלה לפיכך כל מי שיראה שמיאנה בפני שנים יכול לכתוב לה גט מיאון להתירה אע״פ שאינו מכירה שודאי הכירוה אותם שמיאנה בפניהם: %%%% ל עבב"ה שנסתבך בענין ובחי׳ פרשתיו כך שאין יכול לכתוב אא"כ יודע שאותן שמיאנה בפניהם מכירים אותה כך הוא מעיקר הדין ולפיכך כותבין לה הרואים שמיאנה בפני מכיריה אע"פ שאין הכותבין עצמן מכירין אותה ולא כל הרואה רשאי לכתוב אלא עד שיתברר לו שמיאנה בפני המכירין וסתם הכותבין הם ב״ד ומאן דלא גמיר ודאי דאינו כותב וה"פ כל ב״ד שיראה כותב לה ע״פ המכירים זה ברור בעיני באופן שנתיישב מ"ש בב"ה עמ״ש שם בס״ד באורך יותר: %%%% לא הממאנת אין לה כתובה מאתים או מנה: %%%% לב אבל יש לה תוספת: %%%% לג ואין לה מזונות ופירות כדלעיל: %%%% לד ונכסים שהכניסה לו אם הם בעין בין של מלוג בין של צאן ברזל נוטלתן: %%%% לה ומה שהוציא מהם א״צ לשלם: %%%% לו וי״א דווקא כשנשתמש כדין ~ובעלה~{אלטונא תקח: ובלה} אז פטור מלשלם וכן מה שנגנב מהם או נאבד אבל אם הוציא שלא כדין חייב לשלם: %%%% לז והו״ל ספיקא דדינא ואין מוציאין ממנו בע״כ (ויש כאן בטור ט"ס שנשמטה מלת אין ונמשך הש״ע אחריו וקבע לשבשתיה וצ״ל אין צריך לשלם: %%%% לח ולענין בתה של ממאנת (אם אפשר עמש״ל בס"ד) ונ״ל פשוט הדין אמת שהוא ככל הבנות שי״ל מזונות ואין מקום לתמיהת הר״ן והה"מ בזו אם אמנם רוח אחרת אתי בכוונת הר״מ כמ״ש בהגהותי בס"ד: %%%% לט הוא מותר בקרובותיה והיא מותרת בקרוביו וכשרה לכהונה: %%%% מ ואינה צריכה להמתין ג"ח: %%%% מא נשאת לאחר וגרשה או מת מותרת לחזור לראשון: %%%% מב ולא עוד אלא אפי׳ גרשה הראשון והחזירה ומאנה בו ונשאת לאחר וגרשה האחר מותרת לחזור לראשון: %%%% מג אבל המגרש את הקטנה בגט יש לה כתובה ואסור בקרובותיה ואסורה בקרוביו ואסורה לכהונה וצריכה להמתין ג' חדשים קודם שתנשא לאחר: %%%% מד ואם מיאנה באחר אסורה לחזור לראשון שיצאה ממנו בגט ואצ״ל אם גרשה האחרון או מת: %%%% מה וכן אסורה לקרוביו של ראשון אע״פ שיצאה מן האחרון במיאון: %%%% מו הממאנת ביבם אסורה באביו אבל מותרת בשאר קרוביו לפיכך מותרת לשאר האחין: %%%% מז עד מתי הבת ממאנת עד שתביא שתי שערות אחר שתים עשרה שנה: %%%% מח או עד שתלד: %%%% מט י״א דמשעת עיבור נחשבת גדולה למיאון והיא דעת התו׳: %%%% נ ודע דבנים פליגי בה אמוראי אי הוו כסימנין או עדיפי מסימנים ולכאורה משמע מסתימת הטור והש״ע דאזדו בשטת מ"ד עדיפי ולפום הכי ס״ל אפי׳ ילדה בקטנותה ממש הרי היא חשובה גדולה לפיכך לא התנו כלל באיזו קטנה הדברים אמורים ונראה שכן הבין גם בב״ש המפרש שכ"כ בפשיטות דלהרי"ף ותו׳ ורא״ש לר״ס אפי׳ כשתלד בעת קטנותה הוה כסימנין אחר שגדלה משמע בכל גוונא וזו שגגה היא במ"כ כדמוכח בהדיא בההוא סוגיא דלא איירי אלא בשנה הסמוכ' לגדלות שהיא מבת י״א ויום א' עד בת י"ב ויום א׳ שהוא תוך הזמן אבל קודם לזה שהוא לפני הזמן ליכא מ״ד אלא סתמא דטור וש"ע כפירושו דנתנו לבנים דין סימנים וכי היכי דש״ש לא מהני תוך הזמן (כמ״ש שם בס״ד אע״ג דהיא גופה קשיא) ה״ה בנים (אפי׳ לר״ס ובלישנא דעדיפי לא אתי אלא לאפוקי מדר"י כ"ש לאידך לישנא ולר״ז נמי) ~ואצ״ל~{אלטונא תקח: ואת"ל} דאזלי בה לחומרא אפי' בתוך הזמן (אף על גב דמקילי בסימנין כה"ג) משום דסברי דעדיפי מסימנין בהא נמי מיהא לפני הזמן מי איכא דס"ל דהוו כסימנין זה ברור ופשוט: %%%% נב עפ״ז הרווחנו שאם ימצא עוד בזה"ז מקום שיולדות שם הנשים בנות ה׳ שנים או ו׳ כמ״ש סופרי או"ה וכענין שהוכיחו רז"ל שב"ש הולידה בת ה״ש וו"ש ויוסטיני בת אסוירוס הגידה שילדה בת ז״ש אעפ״כ אינן גדולות למיאון ול״ת לך א"כ מצינו חמות ממאנת דתנא דידן ודאי סבר דא״א בזה"ז ובמקומות פזורינו כמו שהיא האמת שלא נראה ולא נשמע כזאת בימינו ובימי אבותינו ומדורות הראשונים לא גמרינן ותנא דידן לא איירי אלא במידי דשכיח לזימנין אבל למעוטא דמיעוטא דלא שכיח כלל ודאי לא חייש משו״ה לא פריך לה תלמודא מב״ש ולפי דרכנו למדנו זכות גדול למעשה דוד עם ב"ש כי קטנה היתה מבת חמש ולמטה כשנשאת לאוריה ושמא נשאת לו שלא מדעת אביה אלא כשהיה במלחמה ולא קבל קדושיה ולא נתרצה או שמא כבר מת קודם שנשאה אוריה וא"ל ממה שנמנה בין גבורי דוד אח״כ כי גם אוריה ועשהאל נמנו אחרי מותם אמנם אליעם בד״ה לא נמנה כלל (עם שדחקתי שם לפרש אחיה ~השלוני~{אלטונא תקח: הפלוני} עליו) לפיכך אפי׳ מיאון לא היתה צריכה שאע"פ שחזרה מבית דוד לבית אוריה לא היה במעשיה כלום כ״ש שאין מיאון גדול מזה (וגם היה קודם שנתעברה דלהרמב"ם יכולה למאן בימי עבורה אפי' תוך הזמן כ"ש לפני הזמן) אע"פ ששלחה דוד לבית בעלה לחפות עליה וזה נראה דבר הגון מאד להסיר לזות שפתים מעל אדונינו דוד המע״ה אשר בית ישראל נכון עליו אשר לא סר בכל מה שנאמר עליו לזכותו ועתה נתיישב היטב מה שלא חשב לו המקום עון א"א כלל כמו שמוכיחים הכתובים בברור: %%%% נג הלכה רווחת בישראל שמיאון נוהג גם בזה"ז בפחותה מבת י״ב שנה. ועתש"ו אמז"ה בש"א ז״ל (סקי״ב) הלמ״ע:

%%% ערוגה ב לגירושי קטנה

%%%% א *קטנה* שנתקדשה ע"י אביה ומת או שנשאת אם מבחנת בין גטה לד״א. דהיינו שנותנין לה צרור וזורקתו אגוז ונוטלתו (וי״א משהגיעה לעונת פעוטות דווקא דהיינו בת שית או בת שבע לפום חורפה) מתגרשת ע״י עצמה. ואם אינה מבחנת וגרשה ע"י עצמה אינה מגורשת: %%%% ג אבל בהשיאוה אמה ואחיה ודאי מתגרשת בכל גוונא דמן הדין א"צ גט ולא אפי' מיאון: %%%% ד כל היכא דיש לקטנה יד לקבל גטה יש לה תורת חצר או ד״א לקבלו. כמש"ל לענין זכיה ומתנה: %%%% ה קטנה אפי׳ א״ל אב או שנשאת אינה יכולה לעשות שליח לקבלה. ונ״ל פשוט דה״ה ליתומה שנתקדשה למיאון אינה יוצאת בגט ע״י שליח לקבלה. ואע"ג דמציא למאן מאחר שאינה חפצה במיאון אלא בגט כל דתקון רבנן כעין דאורייתא תקון (דיני קדושי קטנה וגרושיה ע"י אביה אין כאן מקומם ויבוארו בעז"ה במקום הראוי להם).
<h2>שש אוצרות</h2>
ותכלנה שבע שני השבע ימי ילדות (שבהם פרנסתו מצויה והאב מצווה לפרנסו עד כאן) ועד עכשיו כרוך אחר אמו. ותחילנה שבע שני הרעב המה ימי נערות בהם ידע הנער טוב ורע ומתחיל לפקוח עיניו בעסקי עולם (הטבעיים מייחסים אותו לכוכב) ואי לא לאי לא אכיל וצריך להביא צוארו בעול תורה וד״א ויפתחו שש אוצרות על דברי הבצרות. לתת לרעבים לדבר ה' בר ולחם ומזון לשובע ולא לרזון:

% א לבן שמונה

%% א *ארז״ל* דורות הראשונים הולידו הזכרים. בני שמונה והוכיחו כן מכמה כתובים: %% ב ובעל שפתים ר"ע מאדומים (פי״ז מספרו) חכם בעיניו בילדי נכרים יספיח ולמד לשונם הסרות לפטפט בדחז"ל רוח עועים הסיתו לדבר בצואר עתק גאוה בלי מגן מפיק באמת כל חכם לב הרואה ישתומם על מעשה כסילות כזה. ואלמלא היה בא בדברי חכמה החרשתי. אמנם כל מבין משכיל יראה כי לא היה חפץ בתבונה כ"א בהתגלות לבו, בריבוי דברים כקול הסירים ואמר לכל כי סכל היה כל דבריו שם ~המכ~{אלטונא תקח: המה} מהבל יחד. ולא ידע מאי קאמר. לשוא שקד על ס׳ מירם אך לשקר שמר. כי אחרי ראותו מוכרח בכתוב שאחז הוליד את חזקיה בן י״א שנה זדון לבו השיאו להביא בשם מפרש מאו״ה שהתעורר ע״ז ואמר כי זולתו התיר הקושי הזה. לומר כי חזקיהו לא מלך תיכף למות אביו. אבל לסבות מה שבת הכסא סך שנים. אפס הוא דחה תשובה זו באמרו שאם היה כן א"א שלא הוזכר דבר מזה. אם בס׳ מלכים אם בס' ד"ה. ומדעתו השיב כי דרך הכתוב הוא על חצאי השנים פעם למנותם תמימות ופעם לא ימנה. ובכן אפשר כי הכ׳ שנה של אחז היו בלתי שלמות וכן הי״ו היו י"ז ובהפך זה הכ״ה של חזקיהו לא היו כ"א כ"ד שלמות וב׳ או ג׳ שנים יותר עכלה״מ. וע״ז הוסיף להעיז פניו האדומי הלז באמרו. ובאמת גם התשובה הראשונה תכון. ואני קורא עליו ורועה כסילים ירוע איש לשון ודובר שקרים לא יכון. אבל אשר לבו יבין ושום שכל במקרא הלא יכיר כי לב הותל הטהו ומפרש שוטה הגדיל והעלה לשמים שיאו. תעה אחרי בני נכר העוה נלאו כהתעות שכור בקיאו כולם לא הרגישו שהוא דבר שא״א להשמע כלל ששבת כסא המלוכה בין מות אחז ומלך חזקיהו. שהרי הכתוב אומר בשנת י״ב לאחז מלך הושע. ובשנת שלש להושע מלך חזקיה ושנה הרביעית לחזקיהו היא השנה השביעית להושע ושנת שש לחזקיה היא שנת תשע (כל זה מפורש בכתוב) הנה שהכתובים מוסיפים להקדים ולמנות שנה למלכותו של חזקיה. וגרעו כנגדה שנה משל אחז שמלך שש עשרה באמת. ואיך א״כ אלה הטפשים בכלל עשו בהפך וקיימו אפשרות לנמנע. הלא נראה לעין השמש כי פיהם דבר שקר וכזב מוחלט. צללו בתהום האולת לאין חקר. בין בתשובה הראשונה בין בשניה. כי מנ"ל להוסיף שנים קטועות. שא"ל רמז ורמיזה (אם אמנם אף אנחנו בהגהות מפרשי התנ״ך הוצרכנו להשתמש במספר שנים מקוטעות. כדי לכוין חשבון תשע שנים להושע (כמ״ש שם בס"ד) מנינו י"ב של אחז י״ג אמתית מקוטעות וכן שלש דהושע למקוטעות ע"ש דברים נכוחים בטעמן. משא״כ להוסיף עליהם ועל שנות חייו של אחז ועל שני מלכותו הפך מה שאנו רואים שהכתוב נתכוין לגרוע מהם ולא להוסיף ע״כ לא יתכן בשום אופן להוסיף להם מקוטעות ויתברר הדבר שלא ידע האדומי עם מפרשיו במה יכשלו. לו חכמו ישכילו כי לא דבר חדש הוא במקרא שהולידו דורות ראשונים בני י״א ובפחות מכן וכמה מקראות לעדים נאמנים כי מלבד כל הנזכרים ובדרז״ל עוד יש לנו כיוצא בה גם שהמע"ה בהכרח הוליד בן י"א ושאול לכל היותר בן שמונה היה כשהוליד כמ״ש בס״ד במקומו ודוד נמשח למלך בן י"ב שנה (ועשה כל הגבורות הנוראות בדוב וארי וגלית בפרק ההוא ובסמוך) כמו שהוכחתי שם בס״ד ומה שאירע לאב אירע לבן גם שלמה קבל מלכותו בן י״ב שנים, וכבר היה חכם מכל האדם כנראה ממעשיו לכן זכה בה עוד ביתר שאת. מדיהב חכמתא לחכימין) ומלבד אלה שאין להאריך בידוע משינוי טבעם כחם וגבורתם של ראשונים בכל הענינים גדולים עם קטנים אף אם יפלא בעינינו אלו הנחשבים בערכם כחגבים ואמת לא היה ראוי וכדאי לכפל בהבאת דברי אדומי הלז אשר הבל יפצה פיהו בבלי דעת. מלין יכביר עני הדעת. היה שכן אכל פתו עסה בלוסה בסובין ובמורסן שבה. יתן אוכל ולא למכביר. לא לזרות ולא להבר. מה לתבן את הבר. ללצים הוא יליץ לרעים התחבר כל מה שמצא שיחה בטלה בספרי עע״ז קבעה כמרגלית בספרו והראם בהם ידו החזקה ובקיאותו בחדרי משכיתם ולא בשום מדע ותבונה רק בפטפוטי דברים רבים מרבים הבל וכפתי יאמין לכל דבר האמין בכותבי פלסתר ועל האמת דחז״ל המפורסמים בעמים לכנים ונאמנים כפה פסכתר חשב לבנות וסתר להשיב אל יבשת חכמה בחלומו חתר ~ושקר~{אלטונא תקח: ושקע} באולתו ולא פתר והנה למשכיל לא ~יזיכו~{אלטונא תקח: יזיקו} רבוי דבריו טובם כחדק האם איש שפתים יצדק רק מפני שספרו קבעו בדפוס נאה ועשאו כיון צלמו וכל רוח חיים אין בגלמו ועטרו בקרמי לשונו הנדמה יפה לטפשים שכמוהו אשר חכם לא יבין הוות ולשוא נברא להם פה כי לא יטעמו מאומה טעם זקנים ולא ידעו להבדיל בין נאה לכעור בעצם וכ״זב סיגים על חר"ש מצופה וקונים ספרים כאלו בדמים יקרים להכניס צרה לביתם ואחר הדלת והמזוזה שמים זכרון תורה שלמה מצותיה פרטיה ודקדוקיה והבנת תעלומותיה ועמקיה וכבר הארכתי במ״א על אודות האיש ואת שיחו שאינו נאה כולה נעה וחשודה מכף רגלה עד קדקדה שמו הנאה לו מעור עינים וכלה שעיניה טרוטות כל גופה צריך בדיקה כסוטות (עש״י סל״ג) ושמעתי שגם חכמי הדור באותו זמן שנדפס הס׳ ההוא גזרו לבער אותו ס׳ שכל עסקו בדרשות של דופי לזה לא נמנעתי מלפרסמו להרים מכשול מדרך עמנו ויהיו לרצון אמרי פי: %% ד חזרנו לענין. דע אע״פ שזה אמת גמור ומהימן ויציב פתגמא מיהו אנן מדורות ראשונים לא גמרינן כ״ה הלכה קבועה אליבא דב"ה ותימה מהרב בעל חות יאיר (סע"ב) שכמדומה כב"ש אמרה לשמעתיה אם בדיוק כתב בתחלה שהנער היה בן ח׳. (וצ"ל מ"ש האשה כבר הוא בן ט׳ בודאי לא הכחישה ~לאשה~{אלטונא תקח: לאישה} ובעלה השואל האמת הגיד לנשאלה לידע משפט הנער וע״כ צריך לפרש שהיה בן שמונה שלמות וכבר נכנס לתשיעית) לפ״ז לא היה צריך להטריח עצמו שם כל הטורח כי כל זמן שלא מצאו לו תשעה ויום אחד עדיין אין ביאתו ביאה לשום דבר אף על פי שהרגישה באבר חי כמ"ש שם (ובודאי היה שם הכנסת עטרה ואין מקום לספק זה לדעתי באופן ההוא שזכרו הרב בעל התשו׳) אעפ״כ אינו נחשב כלום. כמו שאינה נחשבת ביאת פחותה מבת ג׳. אע"פ שהרגישה בהנאה כענין שבא לפני ר״ע: %% ה וראוי לפרסם המעשה הנפלא ונורא הלז. לא יאומן כי יסופר שנער קטן כזה בדורות הללו אנס אמו. ונוסרו כל הנשים המגעגעות בילדיהם הקטנים ולא יקחו אותן ערומים בין ירכותיהן במטתן. אף כי להשכיבם על בטנם לישן עמהם. באמת לא נשמע כדבר הזה מעולם וראוי היתה אותה אשה לעונש גדול כי היא פשעה פשיעה גדולה עשתה נבלה להתנהג עם נער כזה במעשה אישות ותחת ידה המכשלה השי״ת ישמור עמו מכל דבר תקלה: %% ו קטן פחות מבן ט׳ ויום אחד שבא על הגדולה אפילו כענין שנ״ל לא עשאה מוכת עץ לפיכך כתובתה מאתים: %% ז בד"א שלא השיר בתוליה. אבל אם השירן אין לה אלא מנה. ל״ש הכיר בה או לא הכיר בה: %% ח לרב כהנא כבן ז׳ כבן ח׳ הם פעוטות: %% ט ולענין תענית יום כפור לרב הונא ולרב נחמן תנוקת בת שמונה מחנכין לשעות:

% אוצר ב לבן תשעה ויום אחד

%% א *אם* בא על יבמתו קנאה (והיא כמאמר בגדול): %% ב ואינו נותן גט עד שיגדיל: %% ג ומיטמא בנדה. לטמא משכב תחתון כעליון: %% ד פוסל ואינו מאכיל בתרומה: %% ה ופוסל את הבהמה מע״ג המזבח: %% ו ונסקלת על ידו: %% ז אם בא על אחת מכל העריות האמורות בתורה מומתין על ידו: %% ח (בשוגג נאסרות על ידו): %% ט והוא פטור: %% י האב שאמר בני זה בן ט׳ בתי זו בת ג׳ נאמן לקרבן אבל לא למכות ולעונשין: %% יא בגד של קטן המתהלך לבדו בשוק וא״צ לשמרו שמתכסה בו ראשו ורובו וגדול אינו מתבייש לצאת בו לשוק באקראי חייב בציצית והוא לדברי הטור של קטן בן תשע: %% יב למתניתא הפעוטות הן כבר ט' כבר י׳: %% יג לענין תענית ביו״כ. לרב הונא ולר״נ בת ט׳ כחושה ובן ט׳ הבריא מחנכין לשעות:

% אוצר ג לבן עשרה שלמות

%% א *בן* י׳ למשנה אחר שלמד חמש שנים מקרא ואם התחיל מקרא בששית מלמדין אותו משנה בעשירית כי דיו לעסוק במין למוד אחד חמש שנים: %% ב בן י׳ הוא פעוט דמתניתא: %% ג בן י׳ כחוש או בריא מתענה לשעות: %% ד בת י׳ בריאה משלמת דרבנן:

% אוצר ד לבני אחד עשר שלמות

%% א *בן* י״א כחוש מתענה לשעות: %% ב הבריא משלים מדרבנן: %% ג בת י״א אפילו כחושה משלמת דרבנן: %% ד בת אחד עשר שנים נדריה נבדקין אם ידעה לשם מי נדרה או הקדישה נדריה קיימין: %% ה עד כאן נקראת הקטנה פגה אפילו הביאה שתי שערות אינן אלא שומא:

% אוצר ה לבן שתים עשרה שלמות

%% א *בן* י״ב אפילו כחוש משלים דרבנן: %% ב נדריו נבדקין: %% ג כל שנת שלש עשרה עדיין קטן הוא לכל שאר דבר אפילו הביא שתי שערות אינן אלא שומא: %% ד קטן לא תקינו ליה רבנן נשואין. והמשיא בתו לקטן עליו הכתוב אומר למען ספות הרוה את הצמאה: %% ה אבל סמוך לפרק שרי דהיינו בשנת י״ג לקטן: %% ו קטן אפילו מבן ט׳ ולמעלה שהשיאו אביו אין לה כתובה (אפילו כתב לה): %% ז ואם בא עליה משהגדיל יש לה עיקר כתובה מאתים לבתולה. מנה לאלמנה: %% ח אבל תוספת שכתב לה בקטנותו אין לה ואפילו השיאו ב״ד יתומה קטנה לקטן (ס״ל דכה״ג אית להו רשות לב״ד להשיא לקטן ובהכי מתיישב דעת בעל הג״ה): %% ט אף העיקר אינה גובה מכח שטר הכתובה אלא מתנאי ב"ד ולפיכך אינה גובה אלא מבני חורין ולא ממשועבדים שנמכרו בקטנותו: %% ~יא~{אלטונא תקח: י} עכשיו נהגו לחנכו בתפילין חצי שנה לפני שנת חיובו: %% יא ומאחר שיש לו תפילין בראשו ראוי להיות לו ג"כ טלית לעטוף דמצוה אע"פ שיש לו טלית קטן: %% יב ובספר מהרי״ל הביא סמך לבחורים שאין מתעטפין עד שנושאין נשים אך בשירי כנסת הגדולה תמה עליו כסבור היה שפוטרן לגמרי ממצות ציצית כל זמן שהן פנויין וזו לא עלה ע״ד אדם מעולם. במחילת כבודו שגה בדעת מהרי״ל שאין כונתו אלא על טלית גדול בלבד שאין מתעטפין. אבל יש להם ודאי טלית קטן. גם אנכי עשיתי לו סעד קצת במור וקציעה. מ״מ לפי דעתי יותר נכון שיתעטפו גם בטלית גדול מעת שמניחין תפילין ואצ״ל הגדולים שלא נשאו. אמנם לאו בתורת חובה אני אומר אפילו לגדולים. כשיש להם טלית קטן ודאי יוצאין בו מד"ת יע״ש:

% אוצר ו לבת שתים עשרה

כולל שלש מגורות סימנם נקב״ה. נערה קטנה בוגרת וכלולים בה"א הידועה

%% א

%%% א *בת* י״ב משלמת דבר תורה: %%% ב הבת שהביאה ש"ש אחר שיש לה {אלטונא תקח: י"ב} שלמות ויום אחד הרי זו נערה ונקראת בוחל: %%% ג לא הביאה ש״ש אע״פ שנראו בה סימני איילונית עדיין קטנה היא לכל דבר עד עשרים שנה: %%% ד באו לה ש"ש בשנת שלש עשרה (וזה נקרא בא סימן התחתון למטה בגוף בבית הערוה) תקרא נערה עד ששה חדשים גמורים: %%% ה בזו ובזו (ר"ל קטנה ונערה) אביה זכאי במציאתה במעשה ידיה ובהפרת נדריה בקדושיה ובכסף קנסה ובמכירתה ויתבארו פרטי דברים הללו במקומן בעז"ה: %%% ו הבת משתהא ראויה לביאה עד שתבגר יש לה קנס חמשים דאונס ומפתה (מלבד ג' דברים כמ״ש במקומו בס״ד) ואם א"ל אב הוא לעצמה: %%% ז הבת שנתארסה ונתגרשה קנסה לעצמה: %%% ח אונס ומפתה דנין בכל זמן בב״ד של שלשה סמוכים בא״י: %%% ט והאידנא שאין סמוכים מנדין עד שיפייס ויתן שיעור מה שראוי לו ליתן ויבואר עוד בעז״ה במקום הראוי:

%% מגורה שניה מה בין קטנה לנערה:

%%% א הנערה גדולה היא לכל דבר לעונשין ולדבר שבממון אלא שרשות אביה עליה כנ"ל: %%% ב מה בין נערה לבוגרת לעונשין שבתורה בדבר אחד ויחלק לב׳:

%%%% א הוצאת ש"ר לענין ממון ומלקות

%%%%% א *המוציא* ש״ר על נערה בתולה בת ישראל ונמצא הדבר שקר לוקה. שנאמר ויסרו אותו ואזהרתו מלא תלך רכיל: %%%%% ~ג~{אלטונא תקח: ב} ונותן מאה כסף מזוקק (שעורו נ״ל בפ״ד מברכות הורי) הר״מ ז״ל נתן טעם נאה לדבר. לפי שרצה להפסידה כתובה חמשים כסף לפיכך ישלם שנים אמנם טעם כסף כתובה יבואר אי״ה במקומו: %%%%% ג המוציא ש״ר על הקטנה ועל הבוגרת פטור מן הקנס ומן המלקות: %%%%% ד אין דנין דין זה אלא בפני הבית בב״ד של כ״ג: %%%%% ה ומ״ע שתשב אשת המוציא ש"ר תחתיו לעולם שנאמר ולו תהיה לאשה אפי׳ עורת או מוכת שחין: %%%%% ו ואם גרשה עבר על ל״ת. שנאמר לא יוכל לשלחה כל ימיו: %%%%% ז וכופין אותו ומחזיר ואינו לוקה: %%%%% ח קדם אחר וקדשה או שמתה או שהיה כהן שאסור בגרושה הרי זה לוקה על גרושיה: %%%%% ט נמצא בה דבר ערוה. או שאסורה עליו מחייבי לאוין או מחייבי עשה. ואפי׳ מאיסורי שניה (עמ"ש בס״ד בחי' היכי אתו רבנן ועקרו ד״ת) הרי זה יגרשנה בגט שנאמר ולו תהיה לאשה הראוי לו: %%%%% ~יא~{אלטונא תקח: י} באו עדים שזנתה קודם אירוסין אין לה כתובה שהרי כנסה בחזקת בתולה ונתעלמה מהרב"י (סקע"ז) הלכה וגמרא ערוכה:

%%%% ב לענין נפשות ומכות כיצד הוצאת ש"ר

%%%%% א *בא* לב"ד ואמר פ' קרבתי לבתך שקדשתי׳ ולא מצאתי לה בתולים וכשחקרתי על הדבר נודע לי שזינתה תחתי משארסתיה ואלו הם עדיה (שארוסה היא ושזינתה) ב״ד שומעין דברי העדים וחוקרין עדותן אם נמצא הדבר אמת נסקלת: %%%%% ב הביא האב עדים והוזמו עדים שהביא הבעל (על הזנות) יסקלו וילקה הוא ונותן מאה סלעים וע"ז נאמר ואלה בתולי בתי אלה העדים שיזימו עדי הבעל: %%%%% ג חזר הבעל והביא עדים אחרים והזימו עדי האב הרי הנערה ועדי אביה נסקלין עז״נ ואם אמת היה הדבר: %%%%% ד הוציא עליה ש"ר והיא בוגרת אע"פ שהביא עדים שזינתה תחתיו כשהיתה נערה ה"ז פטור מן המלקות ומן הקנס: %%%%% ה ואם נמצא הדבר אמת תסקל: %%%%% ו כל נערה שא״ל קנס אם נאנסה או נתפתתה כך המש"ר פטור מן המלקות ומן התשלומין: %%%%% ז וכן העכו״ם שנתגיירה ושפחה שנשתחררה פחותה מבת שלש שנים ואפי׳ היתה לידתה בקדושה אם הורתה שלא בקדושה המוציא עליה ש״ר פטור מן הקנס וממלקות שנאמר כי הוציא ש״ר על בתולת ישראל עד שתהא הורתה ולידתה בקדושה: %%%%% ח קידש נערה וגרשה וחזר וקדשה והוציא עליה ש״ר והביא עדים שזינתה תחתיו בקדושין הראשונים ונמצאו זוממים ה״ז פטור: %%%%% ט וכן אם היתה יבמתו שכנסה והוציא עליה ש״ר והביא עדים שזינתה תחת קדושי אחיו ונמצאו זוממין ה"ז פטור וכל הפטור אם רצה לגרש יגרש: %%%%% י אינו חייב עד שיבעול אותה כדרכה ויוציא ש״ר בכדרכה: %%%%% יא בעלה שלא כדרכה ואמר לא מצאתיה בתולה פטור ומכין ~אותה~{אותו} מכת מרדות: %%%%% יב וכן אם אמר לא מצאתיה בתולה ולא אמר שזינתה תחתי או שאמר זינתה תחתי ולא הביא עדים אלא באו ~מאלהים~{אלטונא תקח: מאליהם} ה״ז פטור אע״פ שהם נהרגין אם הוזמו: %%%%% יג זה שנאמר בתורה ופרשו השמלה לשון כבוד שנותנין ונושאין בסתרי הדבר וכן אלה בתולי בתי הן זוממי עדי הבעל: %%%%% יד הבא על נערה המאורשה היו שניהן מזידין שניהם בסקילה ואינן חייבין עד שתהא נערה בתולה מאורשה והיא בבית אביה: %%%%% טו היתה בוגרת או נכנסה לחופה ולא נבעלה אפי׳ מסרה האב לשלוחי הבעל וזנתה בדרך הרי הם בחנק: %%%%% טז והבא על הקטנה מאורסה בבית אביה הוא בסקילה והיא פטורה: %%%%% יז ונערה מאורסה בת כהן שזנתה בסקילה: %%%%% יח באו עליה~אלטונא תקח: ן~ עשרה והיא בתולה בבית אביה הראשון בסקילה וכולן בחנק: %%%%% יט באו עליה שלא כדרכה עדיין היא בתולה והכל בסקילה: %%%%% כ נערה מאורסה שהיתה משוחררת או גיורת אע"פ שנשתחררה ונתגיירה פחותה מבת שלש הרי זה בחנק ככל א״א: %%%%% כא כל זנות האמור בנערה המאורסה הוא קודם שנכנסה לחופה אבל משנכנסה לחופה אף ע״פ שלא נבעלה דין בת ישראל המאורסה כאשת איש לכל דבריה והרי היא ובועלה בחנק: %%%%% כב ואם בת כהן היא בשרפה ובועלה בחנק הא למדת שלש מיתות באשת איש יש בחנק ויש בשרפה ויש בסקילה כ"ה העיקר: %%%%% כג אבל לדעת הר"מ חדוש יש במוציא ש"ר שאפי׳ זנתה אחר שנכנסה לחופה היא בסקילה וכן דעת רשב״ם בתו': %%%%% כד היכן סוקלין נערה המאורסה אם זנתה בבית אביה ובאו עליה עדים בבית חמיה אחר שנסת (בין בעלה הבעל בין לא בעלה כה״ע) ה״ז נסקלת על פתח בית אביה: %%%%% כה זנתה בבית אביה ובאו עליה בבית אביה (היינו קודם שניסת) נסקלת על פתח שער העיר (ויג"א): %%%%% כו באו עליה עדים אחר שבגרה תסקל בבית הסקילה: %%%%% כז היתה הורתה שלא בקדושה ולידתה בקדושה נסקלת על פתח שער העיר: %%%%% כח כל שמצותה לסקלה על פתח שער העיר אם היתה עיר שרובה עכו״ם סוקלין אותה על פתח ב״ד: %%%%% כט וכל שמצותה לסקלה ע״פ בית אביה אם לא היה לה אב. או שהיה לה אב ולא היה לו בית הרי זו נסקלת בבית הסקילה:

%% מגורה שלישית

%%% א *אחר* ששלמו ששה חדשים משהביאה הבת סימן התחתון בזמנו הרי היא בוגרת נקראת צמל. אין בין נערות לבגרות אלא ששה חדשים: %%% ב מעתה אין לאביה רשות בה אלא היא ברשות עצמה לכל דבר: %%% ג ויש בבת סימן עליון והוא בכמה אופנים ואלו הן:

*משתחזיר* ידיה לאחוריה ויעשה קמט תחת הדד: (ב) משישחיר ראש הדד: (ג) משיתן ידו על העוקץ והוא שוקע ושוהא לחזור: (ד) משיפצל החוטם עצמו: (ה) משיטו הדדין: (ו) משיתקשקשו הדדין: (ז) משתקיף העטרה (בשר התפוח שלמעלה מהערוה לעומת הבטן): (ח) משיתמעך הבשר הזה ולא יהא קשה:

%%% ד כל אלו הסימנין אם נראה בה סימן אחד מהם או כולן והיא פחותה מבת י"ב ויום אחד אין משגיחין בו כמו בסימן תחתון והרי היא קטנה: %%% ה נעשית בת י״ב ונראה סי׳ התחתון אין משגיחין בכל אלו: %%% ו ואם לא נראה התחתון ונראה בה אחד מכל אלו הרי הוא ספק בין נערה לקטנה ודנין בה להחמיר: %%% ז ואם נראו כולן ה"ז גדולה ודאית שאי אפשר שיבואו כולן עד שלא בא התחתון אלא כבר בא ונשר. כך היא שטת הר״מ ז״ל: %%% ח לפ״ז גם סימן העליון סימן נערות הוא ואין סימן לבגרות אלא זמן ששה חדשים אחר שבאו סימני נערות מתחילין ימי בגרות אפי' אין בה אחד מכל סימנים הללו: %%% ט ובתוך ששה חדשי נערות אפי' יש בה כל סימנין הללו עדיין נערה היא: %%% י אמנם לדעת שאר מפרשים סימנין הללו שמלמעלה סימני בגרות הם שאם באו כולן בתוך ו׳ חדשים ה״ז בוגרת מיד בין להקל בין להחמיר: %%% יא ובאחד מהן הרי היא ספק בוגרת והולכין בה להחמיר שאם קדשה עצמה שלא לדעת אביה או קדשה אביה שלא לדעתה לעולם צריכה גט: %%% יב וכן אם קדשה אביה לאחד והיא עצמה לאחר צריכה גט משניהם או מגרש ראשון ונושאה שני כך נ״ל פשוט: %%% יג ואם אינו יודע מי קדש ראשון נראה בעיני שאין להחמיר לאסרה בשניהן אלא א׳ מגרש וא׳ כונס: %%% יד אין האב מפר נדריה: %%% טו ולא תנשא לכ״ג: %%% טז מ"מ נראה שבזה הכל שוין שאחר ו׳ חדשים של נערות היא בוגרת מכל מקום וא״צ לסימן עליון: %%% יז ואם לא נראה בה סימן תחתון ובא כל הסימן העליון הנ"ל לדברי שאר מפרשים בוגרת ודאית היא: %%% יח ויום האחרון של ששה חדשים אם קדשה אביה בו בבוקר והיא קדשה עצמה בערב ובדקוה ומצאו לה סימני בגרות אין קדושי האב כלום: %%% יט וי״א בשאינה מכחישתו לומר שהי״ל סימנין בבוקר צריכה גט משניהם: %%% כ ודעת הר״מ שהיא בוגרת ודאי מתחלת היום (וצ״ע מה דעתו בסוגיא זו וי״ל דס״ל כי פליגי רו״ש דווקא בקדשה עצמה ג״כ אבל בקדשה אביה בלבד בחזקת פנויה עומדת כמ״ש התו׳ שם ושמא סובר דכה״ג ל״צ בדיקת סימנין וכל זה לא שוה לי): %%% כא לפשטא דסוגיא ומסתימת הפוסקים נראה שאם לא באו סימני בגרות ביומא דמשלם שית אפי' ספק אין כאן והרי היא בחזקת נערה ורשות אביה עליה עדיין עד שיכלו ששה חדשים גמורים מיום ליום ואז נעשית בוגרת בכל אופן מאחר שבא סימן התחתון בזמנו: %%% כב וכל הנבדקות נבדקות ע"י נשים כשרות ואפי׳ אשה אחת אפי׳ קרובה נאמנת להעיד על הסימנין אם באו אם לא: %%% כג אבל במנין השנים אין סומכין עליהן אלא על פי עדים כשרים להעיד: %%% כד וי"א שחזקה על פי שכנים שבאו לכלל שנים מספקת. וכן על פי קול שיצא שבאו לכלל שנים מספיק: %%% כה המקדש בתו סתם אין הבוגרת בכלל: %%% כו יש מי שאומר שאין האב יכול להעשות שליח לקדש בתו בוגרת וחלקו עליו. מ״מ לכתחלה יש לחוש לדבריו: %%% כז אין הבוגרת רשאה לנוול עצמה אפי׳ באבל אביה. לפ׳ התו׳ אינה חייבת ואינו מוכרח עמ"ש בס״ד בלקוטים: %%% כח לא הביאה סימן התחתון ולא עליון עדיין קטנה היא עד בת כ׳ אם נראו בה אז סימני אילונית כמ״ש שם בס"ד: %%% כט ונסתפקתי אם נשארת ברשות אביה לכל דבר. נ"מ טובא (עש״י סי״ד):
<h2>אלון מורה</h2>
*ובזה* חלפו ימי נערות ומתחילין ימי עלמות המיוחסים לנוגה ודומה בהם לצפיר עזים רוקד. ויצר הרע מתחיל להתגרות בו משיתחיל להיות איש דוב אורב הוא לו על הרעה שוקד. ונתנו לו חכמי המוסר רמז במשנה אור לשנת י״ד בודקין את החמץ (הוא שאור המבאיש העסה) {ל}אור הנר ה׳ נשמת אדם ולעשות לו מוקד ע״י אש דת וערך עליה עצי עול תורה ומצות ולמסרו ביד ת״ח סופר ונוקד וכל דרכיו פוקד. חנוך לנער בילדותו כשור לעול וכחמור למשא לישא חבילתו על כתפו להעקד ~על~{אלטונא תקח: עד} שלא יומת בדין סורר ומורה. רע בל יפקד ולא ישתרגו על צוארי עונותיו ילכדונו עול פשעיו בידו נסקד: להתלות *באלון מורה* כאשר אירע לאבשלום אשר נתלה באלה ואלון לפי שלא רדהו אביו והיה כעס לאביו וליולדתו קלון:

% א משפט ב״ס ומורה מפורש בתורה שהוא בסקילה: % ב והיכן אזהרתו לא תאכלו על הדם לא תאכל אכילה המביאה לידי ש״ד והיא אכילת בסו"מ (והיא אזהרה כללית שלא לאכול ולשתות בדרך זולל וסובא כמ״ש בס״המ) שאינו נהרג אלא על אכילה מכוערת שנאמר זולל וסובא. מפי השמועה למדו שזולל הוא אוכל בשר ברעבתנות. וסובא השותה יין בגרגרנות: % ג אכילה זו שהוא חייב עליה דברים הרבה יש בהם והן כולן הלכה מפי הקבלה: א *אינו* חייב עד שיגנוב משל אביו: ב ויקנה בשר בזול (נ״ל כל זוזא בארבעה דנקי) ויין בזול. ג ויאכל וישתה חוץ מרשות אביו: ד בחבורה שכולה ריקים ופוחזים: ה ויאכל הבשר חי ואינו חי. מבושל ואינו מבושל כדרך שהגנבים אוכלים: ו וישתה היין מזוג ולא מזוג הרבה כדרך שהגרגרנים שותים: ז והוא שיאכל משקל חמשים דינרין מבשר זה. בלגימה אחת (ר״ל בסעודה א' ולא יפסיק בה כשעור אכילת פרס כך נ״ל) וישתה חצי לוג (האיטלקי כך פירשתי בלח"ש בס״ד ע״ש) מיין זה בבת אחת: % ד גנב משל אביו ואכל אכילה זו המכוערה ושתה שתיה זו המגונה ברשות אביו. או גנב משל אחרים ואכל ושתה בין ברשות אביו בין ברשות אחרים ה״ז פטור: % ה וכן אם גנב משל אביו ואכל ברשות אחרים והיתה אכילת מצוה אפי׳ של דבריהם. או אכילת עבירה של דבריהם פטור. שנא׳ איננו שומע בקולנו שאינו עובר באכילה זו אלא על קולם יצא זה שעבר בה על דת (מ"ש תי״ט למחוק טבל מן המשנה לא דק עלח״ש): % ו אכל כל מאכל ולא אכל בשר בהמה שתה כל משקה ולא שתה יין פטור ואם אכל אכילה זו המגונה מבשר בהמה והשלים משקל החמשים דינרין בבשר עוף חייב: % ז אכל בשר מלוח ביום השלישי למליחתו או שתה יין מגתו פטור: % ח לא ענש הכתוב קטן שלא בא לכלל מצות וכן איש שגדל והרי הוא ברשות עצמו אינו נסקל בדין בסו״מ: % ט הא כיצד מפי השמועה למדו שאין דין זה אלא בבן י״ג שנה ויום אחד שהביא ש״ש עד שיקיף כל הגיד ואחר שיקיף השער כל הגיד. הרי הוא ברשות עצמו. {אלטונא תקח: % י} כל ימיו של בסו״מ אינן אלא שלשה חדשים מאחר שהביא ש״ש בשנת י״ד כמש״ל (תוך זה הזמן ראוי להיות בסו״מ לא יותר) לפי שאפשר שישא אשה ותתעבר ויהא עוברה ניכר לג״ח ונאמר כי יהיה לאיש בן ולא אב סו״מ: % יא הא למדת שאם הקיף זקן התחתון קודם שישלים ג״ח או מלאו ג״ח קודם שיקיף ה"ז פטור: % יב כיצד דנין בסו״מ. תחלה מביאין אותו אביו ואמו לב"ד של שלשה. ואומרים להם בננו זה סו״מ: % יג ומביאין שני עדים שגנב משל אביו וקנה בשר ויין במה שגנב: % יד ושאכל אותה אכילה אחר ההתראה וזוהי עדות ראשונה: % טו ומלקין אותו (נ״ל שבודקין אותו תחלה אם הביא ש״ש) שנא׳ ויסרו אותו ולא ישמע אליהם: % טז חזר וגנב משל אביו ואכל אכילה זו. אביו ואמו מביאין אותו לב״ד של כ״ג ומביאין עדיו שגנב ואכל אחר שהתרו בו. וזוהי עדות אחרונה: % יז אפי׳ הן הראשונים הן האחרונים: % יח ואחר שקבלו עדותן בודקין אותו שמא הקיף זקן תחתון אם לא הקיף ולא שלמו לו ג״ח גומרין דינו וסוקלין אותו: % יט ואינו נסקל עד שיהא שם הב״ד של שלשה הראשונים שנאמר בננו {אלטונא תקח: זה} זהו שלקה בפניכם : % כ מחלו לו או"א קודם שנגמר דינו פטור: % כא ברח עד שלא נגמר דינו ואח״כ הקיף השער מלמטה פטור: % כב ואם משנגמר דינו ברח אפי' הזקין כל עת שימצא יסקל שכל מי שנגמר דינו. הרי הוא כהרוג ואין לו דם: % כג היה אביו רוצה ואמו אינה רוצת אינו נעשה בסו״מ שנא׳ ותפשו בו או״א: % כד היה אחד מהם גדם או חגר או אלם או סומא או חרש אינו נעשה בן סו״מ שנא׳ ותפשו ולא גדמין והוציאו ולא חגרין ואמרו ולא אלמין בננו זה ולא סומין איננו שומע בקולנו ולא חרשין: % כה גזירת הכתוב היא שיסקל בסו"מ. אבל הבת אינה בדין זה שנאמר כי יהיה לאיש בן ולא בת ולא טומטום ואנדרוגינוס: % כו טומטום שנקרע ונמצא זכר אינו נעשה בסו״מ שנא׳ כי יהיה לאיש בן עד שיהא בן משעת התראה: % כז בסו״מ צריך הכרזה. כיצד מכריזין עליו כותבין ושולחין לכל ישראל בב״ד פ׳ סקלנו פ׳ מפני שהי' בסו"מ: % כח בסו"מ ה"ה ככל הרוגי ב"ד שממונם ליורשיהם שאע״פ שאביו גרם לו סקילה הרי הוא יורש נכסיו. ואינו נחשד שיגרום לו המיתה בשביל הירושה כי רחמי האב על הבן בטבע: % כט בסו"מ נדון ע״ש סופו אמרה תורה ימות זכאי ואל ימות חייב שמיתתן של רשעים הנאה להם והנאה לעולם ולצדיקים רע להם ורע לעולם. שקט לרשעים רע להם ורע לעולם. ולצדיקים הנאה להם והנאה לעולם:
<h2>אוצר הטוב</h2>
<h3>פנת יקרת מוסד</h3>
*עתה* יפתח ה׳ לנו את אוצרו הטוב. אוצר של יראת שמים שהוא כל חפץ אלוה מעולמו. ומאחר שידע הנער מאוס ברע ובחור בטוב. ונעשה איש בעל חיוב מצות צריך להודיעו הטוב הגמור ולהכירו מי המצווה לעשות ולשמור קל כחמור בהכרח יש לידיעה זו דין קדימה במעלה ובזמן. ולכן נדרוך בכאן בסדר הר״מ ז״ל האומן. ודרכו בס' המדע ולא נעתיק ממנו אלא מה שיאות לפי כוונת חבורנו והוא כולל חמש הלכות כולליות. הראשונות מהן נקראים בשם יסודי התורה ונקח מהם חמשה חלוקי אבנים למוסדות האוצר הטוב הלז ונכלל בהם עשר מצות. שש מ"ע וארבע ל"ת וזהו פרטן: *א* לידע שיש שם אלוה: *ב* שלא יעלה במחשבה שיש שם אלוה אחר זולתי ה': *ג* ליחדו: *ד* לאהבו: *ה* לירא ממנו: *ו* לקדש שמו: *ז* שלא לחלל שמו: *ח* שלא לאבד דברים שנקרא שמו עליהם: *ט* לשמוע מן הנביא המדבר בשמו: *י* שלא לנסותו. ובאור מצות האלה בפרקים אלו. פנת יקרת מוסד:

% א מוסד המאמין י'סוד ה'יסודות ו'עמוד ה'חכמות אל שמאל ואל ימין:

%% א לידע שיש מצוי ראשון והוא הממציא כל נמצא. וכל הנמצאים משמים ושמי השמים והארץ וכל תהומות. וכל מה שביניהם לא נמצאו אלא מאמתת המצאו: %% ב ואין שם דבר אחר יכול להמצא מבלעדיו %% ג ואם יעלה על הדעת שאין כל הנמצאים מלבדו מצויים הוא לבדו יהיה מצוי ולא יבטל הוא לבטולם שכל הנמצאים צריכין לו והוא ברוך הוא אינו צריך להם ולא לאחד מהם לפיכך אין אמתת אחד מהם כאמתתו: %% ד הוא שהנביא אומר וה׳ אלהים אמת. הוא לבדו האמת. ואין אחר כאמתתו. והוא שהתורה אומרת אין עוד מלבדו. כלומר אין שם מצוי אמת מלבדו כמותו: %% ה המצוי הזה המקור הטוב שורש השרשים אלהי העולם אדון כל הארץ ברא העולם כולו (וכל צבאם בששה ימים) אחר האפיסה המוחלטת בלי חומר כי אם בדבור ובמאמר למענו ולכבודו ברצונו הפשוט וחפצו להועיל להיטיב לברואיו ולהשפיע לזולתו מהודו. ועיין בחרוזים לשרשי האמונה בסיום הסולם שהצבנו לעלות לבית אל והם כללים קצרים נאותים דברים מועטים מחזיקים הרבה פרטים: %% ו המופת על מציאות האל חפשו החוקרים בדרכים רבים קצתם הלכו בדרכי הפלוסופים וקצתם החזיקו במנהג המדברים וימצאו בספר האמונות והדעות לרס"ג ז"ל ובח"ה שער היחוד. ואין בהם הפסד כל כך לדעת אותם (עם היות שאין אנחנו בני תורה אלהית צריכין לכך כמש״ל) כדי ללמד דרכי הנצוח והווכוח ~והקשה~{אלטונא תקח: וההקשה} לידע מה להשיב לאפיקורס בלי בושה אכן הרב במ"נ הרבה לחקור בזאת הבקשה אזן ותקן משלים הרבה והוא יסוד הספר ההוא. כוונתו היה לשם שמים לפי זמנו דבר שגבר׳ האפיקורסות בעולם באין מכלים דבר אמנם אינו שוה לכל נפש ולמי שאינו שלם בדעת ולא נבלעו ד״ת בדמו מירחי קדם בטרם יצא ממעי אמו ולא הוקדש מרחם למלא כרסו יין התורה אכול ושבוע בשר ולחם הוא מסוכן מאד פן ~הוא~{אלטונא תקח: יהא} נבוך בדרכים עד סירים סבוכים כי הנה המופת הראשון שעשה ע"ז הדרוש בח"ב מס׳ הנ"ל מתנועה נצחית תדיר׳ (והיא שמצאה חן בעיניו והציגה לבדה עמנו פה בס' המדע) לקוחה מאריסטו מניח הקדמות לא יודה בה בעל הדת שהיא בנויה על פנת החדוש לו ידעו הרבנים התלמודיים בפלוסופיא לא היו שותקים לו בכאן (אכן נמצאים קנאים לה' באגרות גם על ספר המדע) אבל פלוסופי בני עמנו גלו ערות הדעת הזה יעוין בס׳ העקרים (פ״ה משני): %% ז אולם על דעתי יש מופת מבואר מכל מה שנודע לי שזכרוהו פלוסופי אמונתנו וזולתנו (אף אם לא יהא מסודר בצורת מופת פלוסופי) כי הנה אנו רואים עם כל מי שי״ל צורה אנושית ומוח בקדקדו שהעולם הלזה התחתון והעליון קשורים ואדוקים זה בזה כאיש אחד אמנם העליון היא בדמות נפש לתחתון שהוא מתפעל מהעליון כענין הנשמה המנהיגה את הגוף ועם זה יראה חלוף גדול ביניהם מן הקצה אל הקצה (כדמיון הנשמה הרחוקה מהפסד ופועלת בגוף הפסדי שמתפעל ממנה) כי התחתון השפל הלז שאנו דרים בו סובל שינויים ותמורות רבים מאד בכללו ובפרטיו והעליון ישר הולך סובב סובב על אופן א׳ ותכונה א' וערך שוה לא יקבל החלוף בטבע לעולם אינו משנה מדתו והקפת גלגליו וצבאיו עומדים בענינם הראשון והולכים על סדר ישר מתמיד כל ימי עולם אם לא יחפוץ בעל הבירה ית' המנהיג העליון לשנות סדרם לרצונו לפי שעה ובדרך הלוכם ותקופותם ומצבם יפעלו השינויים והתמורות בעולם השפל הלז בעל החילוף בלתי שומר תמונתו וא"א לומר שהתמורות הם מקרים כי המקרה לא יתמיד והתמורות מתמידים כל ימות עולם וכ"ש שאין לגזור סבת שווי הסדר במהלך צבא השמים מצד המקרה מהטעם הלז בעיניו ולא יכחיש זה כל בעל שכל (עמש״ע בהגהות ס׳ האמונות לרבינו ס"ג) גם אי אפשר לבעל שכל הבריא לקבל שצבא השמים הם אלוהות שכבר ידע כל חכם לב המשכיל גדר האלהות שאי אפשר היות מושל עולם אמיתי אלא אחד יחיד בעל יכולת מוחלט שאין מוחה בידו ושנים לא יסכימו לעולם ע״ד אחד כ״ש בהיותם רבים וכבר אמר החכם בפשע ארץ רבים שריה ועוד כי תקצר ידו מליכנס בגבול חברו וברשותו לבטלו ממלאכתו או לעשותו הלא מבואר מזה לכל אשר עינים לו שאין לצייר אלא אל אחד אשר לו כח וממשלה בשמים ובארץ לסדר ענינם וערכם ומצבם להנהיגם ע״פ חפצו אין עוד מלבדו ישתבח לעד סלה. %% ח הנה אין מקום להסתפק במציאות האלוה ואחדותו ויספיק זה לראיה גמורה לכל בן דעת מבני האדם אפי' שא"ל תורה ואינו מאמין בחדוש ובנבואה ויועיל כמו כן לבעלי דת אלהית מאמיני החדוש להוכיח אמתתו גם מצד השכל ע"ד הקשי. כי אחר שהכרחנו האחדות מצד השלמות המחויב למחויב המציאות א״כ ~נדע~{אלטונא תקח: נודע} מעצמו שכל ~מציאת~{אלטונא תקח: מציאות} זולתו הוא אפשרי ובעל קץ ותכלית נגדר במקום וכחו נפסק ברצון השליט המוחלט גבוה מעל גבוה שומר עת לכל חפץ על כרחנו לומר שכולם יש להם הפסק בזמן ג״כ שמי שא"ל סוף ותכלית אינו אפשרי ואינו תחת יד זולתו לשנותו ולהפסיקו וכבר הוכח לאמת ברור בלתי מקבל הכחש' שלא יתכן תואר זה כי אם ליחיד הנעלה והנשגב לבדו: %% ט וידיעת דבר זה השכל מחייבו ואין בו ענין למצוה כי באין אלוה לא תצויר מצוה וכן אם ידומה שהם יותר מאחד מי ישמע לאחד מהם ולא יירא שיתקצף חברו אבל בהכרח שכבר קבל השכל דבר זה מבלי מצוה ועל כן ודאי הושוו בו השחור והלבן ואחר שהשכל גזר כך א"צ למצוה כי מה תועיל מצוה לידע ולהאמין דבר אם השכל יתנגד וימאן לקבלו (אם אמנם יש לנו גם מצות ~אמונית~{אלטונא תקח: אמוניות}. במקום שאין השכל גוזר סתיר׳ ולא חיוב ואין זה ממינם) ואם התברר והתחייב קבולו בשכל כבר קדמה הידיעה למצוה. וא"ל שהמצוה היא לחקור אחר ידיעת דבר זה עד שיתיישב בשכל. כי מנ״ל ראיה לדבר זה. והכתוב אנכי ה׳ אלהיך שהביאו בס׳ המדע להוכיח זה. אינו מורה עליו כלל. שהרי תלה ידיעת ה׳ בההוצאה ממצרים לא בחקירה פלוסופית. ועוד שהכתוב מודיע אלהותו של שם הוי"ה ב"ה. וידיעה זו אינה מושגת במחקר פלוסופי כלל וכלל. אבל באה המצוה לנו יוצאי מצרים להכיר אלהינו בשמו המיוחד הנעלם מבני נח. עם היותם מקבלים ושומרים שבע המצות ואפי׳ לאבות לא נודע להם בו ככתוב ובא מלכנו ונגלה עלינו אחר שקנה אותנו לעבדים מיוחדים אליו. ע״י היציאה לחפשי ולחירות מעבדות מצרים והראנו את כבודו ואת גדלו והודיענו שמו העצמי שהוא אשר הוציאנו ממצרים ועשה כל הגדולות והנוראות לשדד המערכות. ולהראות שהוא לבדו שליט בעולמו לעשות בו כרצונו. ומזה נדע ונכיר כי הוא בראו והמציאו. ומשנהו ומטהו לכל אשר יחפוץ לא עשה כן לכל אומה מעולם להודיעם שמו וגבורתו עם שהכירו שיש לעולם אלוה אם בידיעה ואם בקבלה. אבל לא ידעו את ה'. ובזו נתייחדה המצוה לנו לדעת את שם ה׳. שהוא האלוה מושל עולם בגבורתו. זהו ענין זאת המצוה בפרט המציאות: %% י כיוצא בה פסוק שמע ישראל בענין האחדות עם היותו מושג לכל באי עולם שהאל הוא יחיד בוודאי. אכן שמו הגדול לא ידעו. והודיע מחבתו אל עם סגולתו. שהשם הנכבד והנורא הזה הוא אחד היחיד האמתי אין זולתו. והיא מצוה פרטית לישראל. ולא הוצרכה להורות על היחוד בלבד. לומר שאין שני אלוהות. ושאינו נחלק ושא״ל דמיון. ומה שידמה עוד באזהרה ושמירה מדעת ההגשמה (אע"פ שראית בה״ס מסבוב הגלגל אינו כלום. במ״כ לא דבר נכונה בדעת זה המגונה שהותרה לו אחר ששנה ושלש בה כאמור. שהיא ראיה לסתור התחלת התורה. ונהפוך על פיה הקערה. השי"ת יצילנו מדעה זו נכריה היא וזרה. ואין צורך בה מכל וכל. אבל סבוב הגלגל נתחדש עם הבריאה. ויפסק גם בסוף כשיחדש הקב"ה עולמו. לכן ירחיק כל בעל דת האלהית ראיה זו כלכל לא יוכל. אם לא שנדחוק לפרש כוונתו על פי מ״ש רז"ל שהקב"ה היה בונה עולמות ומחריבן (עם היות רחוקה היא מדעת הרב הזה) וכך יפורש דעתו שאין הפסק לסבוב הגלגל. ר"ל השמים החדשים. ובזה הצלנוהו קצת מתפיסה עצומה וראוי לנו שנדינהו לכף זכות. ברם זכור הוא לטוב הוא האיש אשר עיני ישראל עליו בגופי הלכות בחבורו הגדול. ובכמה דעות ישרות חזק ואמץ ידים רפות וברכים כושלות יעפי הגלות. תהי משכורתו שלמה מבעל הגמולות וכך צוה עלינו בפתיחת ס׳ המורה לדונו לכף זכות ולפרש דבריו אפי׳ בפירוש רחוק. במקום שיש לחוש להפסד דעת וקלקול באמונה ח״ו. לפיכך שמענו לעצת חכם וקבלנו מצותו לעשות הטוב והישר בעיניו. להזהיר הרבים שלא יכשלו ולא יטעו בדבריו. לומר משה בדאי הוא והראינו דרך התנצלות בלשונו הנחשד ולהסיר הלעז ממאמריו) כי דבר זה ידוע בשכל. וכבר האמינו ולא יצויר באופן אחר כלל. אבל בא להורות שהיחיד הוא השם ב"ה. ועם שי״ל שמות וכינוים רבים לא תטעה כי לא יחייבו ריבוי במהותו ח״ו. זהו ענין המצוה באחדות וכלל הכתוב שתי ידיעות הללו עוד בפסוק וידעת היום והשבות אל לבבך כי ה׳ הוא האלהים בשמים ממעל ועל הארץ מתחת אין עוד. הרי באר כוונתו להודיע שהאלהים הבורא ויכול הוא ה' ושהוא יחיד בעולמו אחר שהקדים זכר נפלאותיו הגדולים הרבים והעצומים אשר הראה לישראל ביחוד: %% יא אחר שהדבר כן חובה פרטית עלינו להכיר מלכנו אלהינו מצד שמו הגדול והנורא בפרטות. לא בדרך החקירה הפלוסופית שאינה צריכה לנו אחר שזכינו לכל הכבוד והגדולה שנגלה ממ״ה הקב״ה בכבודו ובעצמו והראנו אותותיו ומעשיו וכחו הגדול וזרועו הנטויה ומופתיו בשמים ובארץ ומעמד הר סיני וכל זה לעיני עם גדול חכם ונבון ששים רבוא הגברים לבד מטף ומלבד נשים בחורים וזקנים שהיו אפשר עשרה או עשרים פעמים ס"ר. כולם ידעו וראו את כל מעשה ה׳ הגדול אשר עשה במצרים ובים ובמדבר ובירדן ובארץ. איה ראיה ברורה מזו על יכולת המצוה וממשלתו המוחלטת הלא חרפה תהיה לנו לאבד זמן בחקירות ודברים הרבה מרבים הבל שיש בו חטא אבל תהיה תפארתנו להשיג ידיעת שמו וכינוי{אלטונא תקח:ו} (שבו נבדלנו מבני נח המכירים ויודעים גם כן שיש אלוה בורא ומושל ומנהיג) ומדותיו ודרכיו ומה שכתוב בתורה מתארים גשמיים ויחס איברים והפעליות בבורא ית׳. כענין ויאמר וידבר וירח ה'. עתיק יומין ושער ראשה כעמר נקא איש מלחמה וירד ה׳ ותחת רגליו כתובים באצבע אלהים יד ה' ועיני ה׳ ויתעצב אל לבו שנותי ברק חרבי אדום ללבושך עלה עשן באפו. וירכב על כרוב ישב על כסא קדשו ושאר תכונות בני אדם אשר בעפר יסודם רבים מאד משיסופרו אע"פ שכבר אמרו חז״ל דברה תורה בלשון בני אדם לשבר האוזן בדרך שהיא יכולה לשמע מ״מ ידוע למשכילים כי יש פנימיות ותוך לכינוים הללו ואין ד״ת כשיחה בטלה חלילה ולא לה"ק הסכמיי~אלטונא תקח: ם~ כשאר לשונות אמנם הם סתרי התורה הגנוזים למי שזוכה כיוצא בה אמרו גדול כחן של נביאים שמדמין הצורה ליוצרה כמש"ה ועל דמות הכסא כמראה אדם וכן מה שבקש מרע"ה הראני נא את כבודך וא"ל וראית את אחורי ופני לא יראו אינם דברי משל בטל כמו שחשבו חכמים בפלוסופיא בלבד אבל הם סתרי סתרים כבשונו של עולם אשרי העומד בסוד ה׳ וידיעה זו מצוה גדולה היא {אלטונא תקח: אל} הקרובים אל ה׳ ויגעו בתורה והלכו בדרכיה ולא נמסרה ביד ההמון ההולכים בשרירות לבם ולא נמצאת בגסי הרוח החכמים בעיניהם ולא לאפרוחים קטנים שלא נפתחו עיניהם בחכמה ובינה ודעת מוסר השכל להבין דברי חכמים אלהיים וחדותם ודבר זה צריך שמוש הרבה לשקוד על דלתות החכמה סופריה וספריה עם שמירת התורה בהשגחה יתרה בדיוק עצום כאוהב נאמן ואשר לא נלאה מדרוש ומחקור אחריה בתהפוכות הזמן הוא יארסנה באמונה ויהא לה מוכן ומזומן: %% יב ועכ״פ אין ראוי לאדם להיות ערום ומשולל מידיעה זו לגמרי אבל באמת י"ל לחנך שכלו ודעתו בימי נערותו ליכנס אחת לאחת בחדרי חכמת האמת (שהיא לבדה תקרא חכמה אמתית ושאר חכמות הם כלים אליה. אמנם מלאכת הגיון כבר מנעו חז״ל ממנה בדין כמ״ש זה פעמים בבית אל ובעיר האלהים כי היא מסוכנת מאד מאד. ראה נא כי שני המלכים ראב"ע ורמב"ם ז"ל לא עמדו בפניה עם כל עוצם חכמתם לא נשמרו מן החרב אשר בידיה כי בנוסם וברחם מפחת ההגשמה בכל כחם ונשתמשו בכלי מלאכת הגיון פלוסופי נלכדו בפח יקוש הקדמות אשר כשלו ונפלו בו כמה סכלים אשר לא הבינו דבריהם ועצתם כי לטובה היתה כוונתם עקב רוח אחרת אתם. אבל בדור הבא אחריהם לקחו דבריהם כפשוטם ופקרו בתורה בכללה והיה להם למוקש ולמכשול ואבן נגף לבית ישראל: %% יג ואשרי האיש התמים ההולך בתורת ה' בלי מופתי הפלוסופים כי לא כדתות נמוסיות דת אלהית. שעדיה בצדה מקוימת מאנשי העולם כולו אפי׳ הכתות המתנגדות מודות על אמתתה כטבע האמת שאינו מקבל הכחשה והזמה ואין בה דבר שיקשה על השכל לקבלו ולברר סתירתו כולה אהובה קרובה לשכל האמתי באמונותיה תורת ה׳ תמימה משיבת נפש פקודיה ישרים משמחי לב מצות ה׳ ברה מאירת עינים. ונחלוה רבים מרבים עד סיני מה לנו ולצרת המופת המסוכן ומוכן לפורענות בדרכי החכמה המזויפת הנקראת סופיסטה אשר הכשילה רבים ונכבדים בשפתי חלקות ונופת. שלחה אותם אל התופת). לידע מי עובד ואת מי הוא אוהב וירא ומכבד. הוא שצוה המלך החסיד לבנו החכם ועתה שלמה בני דע את אלהי אביך והלא יש לנו להתבונן ענין ידיעה זו מה היא כי מהות השם לא יוכל כל חי לדעת{אלטונא תקח:ו} ואפי׳ שרפי מעלה שואלים איה מקום כבודו להעריצו ובכנפיהם יכסו פניהם שלא יציצו להסתכל בעצם כבודו לא יהרסו לעלות בהשגתם ולא יפרצו. ואם לידע שמו הפשוט מבלי באור והבנה בפנימיותו ותוכיותו או להבין שאינו נגדר בגשם ולא מהחלק ושאינו תחת יד המקרים שהוא כל התחכמות הפלוסופים באלהיות זה נודע מיד לתנוקות. אמנם ידיעתו היא הדעת אותו ברמזיו ורזיו צרופיו וחלופיו שא״ל חקר והיא למעלה מכל חכמה ועמוקה מכל בינה ומזימה ולייחדו בשמותיו וכל כנותיו הלא היא הנדרשת ממנו שעליה באה ההבטחה הגדולה אשגבהו כי ידע שמי כי ממנה ימלא האדם אהבת ויראת בוראו וישיג מה שאפשר להשיג ממנו בחייו אף אם חקר אלוה נעלמה מעיני כל חי ולא יבוא עד תכונתו בשלמות עודנו שוכן בבתי חומר הגשמיות מ״מ יושפע עליו חלק טוב כפי הראוי לו באופן שיודרך לעומת ההצלחה האמיתיות להתעלות מעילוי אל עילוי אף כי אחרי הפשיטו את כתנתו החומרי יזכה לחסות בצל כנפי שכינתו לחזות בנועם ה׳ לאור באור פני מלך חיים כזהר הרקיע וכעצם השמים. ע"כ אל יתרשל אדם מבקשת הצלחתו ולא תמנעהו בשתו וכלימתו מלרדוף בדרך עץ החיים הנצחיים ללקוט מפריו ואכל וחי לעולם וילמוד תחלה בספר מפתחות חצונות לחצרי החכמה כגון ס' האורה והחיים ושבילי אמונה ועבודת הקודש ופלח הרמון ותולדות אדם להחסיד בשל"ה ויטפס ויעלה גם בשליבות הסולם שלנו הנ״ל בספרים האלה יתחכם בכל לבבו וישיגם בקלות עודנו באבו אחר יעלה ויכנס אל הקודש פנימה ויביאנו המלך חדריו להציץ באור הגנוז להבין עומק כוונת ס"ה וכאר״י:

% מוסד ב האל הנכבד והנורא הזה:

%% א מצוה לאהבה וליראה אותו שנאמר ואהבת את ה׳ אלהיך ונאמר את ה׳ אלהיך תירא: %% ב והאיך היא הדרך לאהבתו ויראתו. בשעה שיתבונן האדם במעשיו וברואיו הנפלאים הגדולים ויראה מהם חכמתו שאין לה ערך ולא קץ. מיד הוא אוהב ומשבח ומפאר ומתאוה תאוה גדולה. לידע {אלטונא תקח: ה}שם הגדול. כמו שאמר דוד צמאה נפשי לאלהים לאל חי. וכשמחשב בדברים האלה עצמן מיד הוא נרתע לאחוריו. ויירא ויפחד ויודע שהוא בריה קטנה שפלה אפלה. עומדת בדעה קלה מעוטה לפני תמים דעות. כמו שאמר דוד כי אראה שמיך מעשה אצבעותיך. מה אנוש כי תזכרנו. ולפי הדברים האלה אמר בה"ס שיבאר כללים גדולים ממעשה רבון העולמים כדי שיהיה פתח למבין לאהוב את השם כמו שאמרו חכמים בענין האהבה שמתוך כך אתה מכיר את מי שאמר והיה העולם: %% ג כל מה שברא הקב"ה בעולמו נחלק לשלשה חלקים מהן ברואים שהם מחוברים מגולם וצורה והם הווים ונפסדים תמיד כמו גופות האדם והבהמה והצמחים והמתכות ומהן ברואים שהם מחוברים מגולם וצורה. אבל אינן משתנין מגוף לגוף ומצורה לצורה כמו הקודמים אלא צורתן קבועה כל ימי עולם בגולמם והם הגלגלים והכוכבים שבהן. ואין גולמם כשאר גולמים ולא צורתם כשאר צורות ומהן ברואים צורה בלא גולם כלל והם המלאכים שאינם גוף וגויה. אלא צורות נפרדות זו מזו: %% ד ומה זה שהנביאים אומרים שראו המלאך אש ובעל כנפים. הכל במראה הנבואה ודרך חידה לומר שאינו גוף ואינו כבד כגופות כבדים שנאמר כי ה' אלהיך אש אוכלה הוא. ואינו אש אלא דרך משל וכענין שנאמר עושה מלאכיו רוחות: %% ה ובמה נפרדו הצורות זו מזו. והרי אינן גופין. לפי שאינן שוין במציאותן. אלא כל אחד מהן למטה ממעלתו של חבירו. והוא מצוי מכחו זה למעלה מזה. והכל נמצאים מכחו של הקב"ה וטובו וזהו שרמז שלמה בחכמתו ואמר כי גבוה מעל גבוה שומר: %% ו זה שאמרנו למטה ממעלתו של חבירו. לפ"ד הפלוסופים אינה מעלת מקום כמו אדם שיושב למעלה מחברו. אלא כמו שאומרים בשני חכמים שאחד גדול מחבירו בחכמה שהיא למעלה ממעלתו של זה וכמו שאומרים בעלה שהיא למעלה מן העלול זוהי דעת בני אדם מסברת עצמם אבל בעלי הקבלה האלהית ידעו במסורת אמת שיש עולמות זה למעלה מזה ממש (ובכל עולם יש מלאכים מיוחדים) כענין ד"ע אבי"ע. בידוע שעשיה למטה במקום מיצירה וכן יצירה מבריאה ובריאה ~מיצירה~{מאצילות} בודאי עם שכולם רוחניים מ״מ הם חלוקים בזכוך. ודקות רוחניותם. שהאחד גס ועב יותר מהאחר. וע״כ ירד למטה תחת הדק והזך. ובכל עולם מהם יש ד׳ בחינות הללו. וכן יש עולמות אין מספר ואין חקר. זה למעלה מזה עד כסא כבוד מרום שעליו שוכן רם ונשא על כולן. יחיד המתנשא לכל לראש. שאין למעלה ממנו והוא על הכל ובכל: %% ז שינוי שמות ~ש~{אלטונא תקח: ה}מלאכים על שם מעלתם הוא. וזכר בה"ס עשרה צורות חיות הקודש ושרפים {ואראלים וחשמלים} ומלאכים ואלהים ובני אלהים וכרובים ואופנים ואישים. ושם החיות ראשונים ואישים אחרונים. והם סברות אנושיות דמיונות אין להם השורש. ועמ"ש בבית בפי׳ ברכת יוצר אור (והיות המלאכים עשרה בלבד. היא דעת הפלוסופים המניחים לכל גלגל שכל נבדל המנהיגו ואין זו דעת חז"ל האלהיים ההולכים בתורת ה' סמוכים באמת על הכתובים היש מספר לגדודיו אלף אלפים ישמשוניה ורבו רבבן קדמוהי יקומון): %% ח וכל הצורות האלו חיים ומשכילים. מכירים את הבורא ויודעין אותו ידיעה גדולה עד למאד כל צורה לפי מעלתה לא לפי גודל מעלת הבורא אפי' מעלה ראשונה מכתות המלאכים אינה יכולה להשיג אמתת הבורא כמו שהוא. אלא דעתה קצרה להשיג ולידע. אבל משגת ויודעת יותר ממה שמשגת ויודעת צורה שלמטה ממנה. וכן כל מעלה ומעלה עד מעלה העליונה שאין למעלה ממנה אלא מעלת האל. גם היא יודעת הבורא דעה שאין כח בני האדם המחוברים מגולם וצורה יכול להשיג ולידע כמותה. והכל אינן יודעין הבורא. כמו שהוא יודע עצמו: %% ט כל הנמצאים חוץ מן הבורא. מצורה ראשונ׳ עד יתוש קטן שיהי' בטבור הארץ. הכל מכח אמתתו נמצאו והוא מחיה את כולם מהשפעתו נזונים ומתכלכלים איש איש כפי צרכו די ספקו. ואילו ~יסור~{אלטונא תקח: יסיר} פני השגחתו והשפעתו מהם רגע אחד יעדרו כולם והיו כלא היו. ולפי שהוא יודע עצמו ומכיר גדולתו ותפארתו ואמתו הוא יודע הכל ואין דבר נעלם ממנו: %% י הקב״ה מכיר אמתו ויודע אותה כמו שהיא. ואינו יודע בדעת שהיא חוץ ממנו. כמו שאנו יודעין. שאין אנו ודעתנו אחד אבל הבורא יתברך הוא ודעתו וחייו. אחד. (ע״ד מכתב ליחזקיהו) מכל צד ומכל פנה. ובכל דרך יחוד נמצאת אומר. הוא היודע והוא הידוע. והוא הדעה עצמה הכל אחד. ודבר זה אין כח בפה לאמרו. ולא באוזן לשמעו. ולא בלב האדם להכירו על בוריו. ולפיכך אומר חֵי פרעה וחי נפשך. ואין אומר חֵי ה' אלא חַי ה' שאין הבורא וחייו שנים. כמו חיי הגופים החיים. או כחיי המלאכים. לפיכך אין הכרתו את הברואים וידעו אותם מחמת הברואים. כמו שאנו יודעין אותם. אלא מחמת עצמו ידעם. לפיכך מפני שהוא יודע עצמו. יודע הכל. שהכל נסמך לו ~בהיותו~{אלטונא תקחף בהוותו} אותם: %% יא דברים אלו הנזכרים בשני פרקים הללו כמו טפה מן הים. ממה שצריך לבאר בענין זה. ובאור כל העיקרים שבשני פרקים אלו. הוא הנקרא מעשה מרכבה ודאי. אבל אין ידוע באורם כי אם לחכמי האמת. ואצלם ובספריהם תבוקש החכמה האמתית המרוממת מעיני כל חי התרים אחרי לבבם ואחרי עיניהם אשר הם זונים אחריהם נעלמת. וכל הדורש חכמת האלהות. אצל פלוסופים הנפתים. כמבקש כהן בבית הקברות ודורש בעד החיים אל המתים. ויפה עשה הרב במ״נ (פ״ז מח"ג) אחר שהתחיל לדבר כמבאר מעשה מרכבה. עזב הענין ולא דבר ממנו מאומה מקטן ועד גדול. לא נגע בו כלל כו׳. החריש ותהי לו לחכמה. אבל תלמידיו הפלוסופים לא אבו בדרכיו הלוך. כמו רד"ק איש אשר אין מעצור לרוחו. בפירושו למרכבת יחזקאל התאמץ לעלות במרכבה. וליכנס לפרדס הנעלם וגן נעול ופגע ביער. עם אילני סרק ובו חיתו יער. ובהמה רבה. דימה שהוא הפרדס הנפלא כמו שעלה לפניו במחשבה. ותקנתו קלקלתו ~שלו~{אלטונא תקח: שלא} הי"ל לירוא מעונש מגלה סתרים מה שהנביא כיסה. ולא יקרהו עון פרסום אותן השבושים והבלים שמותר להרהר בהם אפי' בבית הכסא (כמו שאמר לנו אמ"ה ז"ל בפה מלא): %% יב אמנם מעשה מרכבה האמתי. להכיר רוכב הכרובים לרוכב בשמי שמי קדם הבורא יתב' מתוך שמותיו ומדותיו שהם מרכבתו (ועיין מ"ש בס"ד בלחם שמים ריש פרק שני דחגיגה) ואיך האצילם ומתייחד בהם. ואיך ברא העולמות ובנה בשמים מעלותיו. ואיך ירדו העולמות זה תחת זה והשתלשלו זה מזה. ואיך צמצם שכינתו ביניהם והכין לו כסא כבוד ומושב יקר ועשה לו חדרים והיכלים וגנזכים. זה לפנים מזה ואלו צחים מאלו וזכים. ואיך מתלבש בהם ושוכן בתוכם. ואיך מנהיג בריותיו. בחסד ובדין וברחמים ובצדקה. ואיך מסתיר פנים מהם לרוע בחירתם ואיך מחלק מזון וטרף. ומה ומי הם הממונים על העולם השפל ומשטרם בארץ שלוחיו עושי דברו. מה שמותם וכחותם. ומקומותם. ופקידותם למשמרותם. ואיך יתלבשו המלאכים ויתחברו לב"א ויגלו אליהם. ואיך יושפע רה״ק על האיש הראוי ואיך יתנבא האדם הזוכה. ואיך ישיג חיי עולם לנפשו אשרי המחכה. כל זה נכלל במ״מ והרבה יותר מזה. אבל אין בדור ראוי להשגה כזאת. שהיא ודאי השגת רה"ק. אשר ימצא חן בעיני ה׳ הוא יראה עין בעין ממש. הכל ברור לפניו. לא בדמיון כוזב. אשרי הסוכה:

% מוסד ג הגלגלים

%% א *הם* הנקראים שמים רקיע שחקים וזבול מכון מעון ערבות (דעת הרב שבהם מסבבים שבעת הכוכבים המשרתים ואינו נראה כן מהגמרא והמדרשים אלא אלה הם רוחניים מלבד הגרמים הגשמיים המשמשים הקפה וסבוב) והם תשעה גלגלים גלגל הקרוב אלינו הוא גלגל הירח. והשני שלמעלה ממנו. הוא גלגל שבו הכוכב הנקרא כוכב. וגלגל שלישי שלמעלה ממנו שבו נוגה. וגלגל רביעי שבו חמה. וגלגל חמישי שבו מאדים. וגלגל ששי שבו כוכב צדק. וגלגל שביעי שבו שבתי. וגלגל שמיני שבו שאר כל הכוכבים שנראים ברקיע. וגלגל תשיעי הוא גלגל החוזר בכל יום מן המזרח למערב. והוא המקיף ומסבב את הכל וזה שתראה כל הכוכבים כאילו הם כולם בגלגל אחד. ואע"פ שיש בהם זה למעלה מזה מפני שהגלגלים זכים כזכוכית וכספיר. לפיכך נראים הכוכבים שבגלגל השמיני מתחת גלגל הראשון: %% ב כל גלגל וגלגל משמנה הגלגלים שבהן הכוכבים נחלק לגלגלים הרבה זה למעלה מזה כמו גלדי בצלים מהן גלגלים סובבים ממערב למזרח ומהן סובבים ממזרח למערב. כמו הגלגל התשיעי החוזר ממזרח למערב וכולן אין ביניהם מקום פנוי: %% ג כל הגלגלים אינן לא קלים ולא כבדים כו׳. לא אוכל לדעת מניין לו דברים הללו מי עלה שמים וירד ויגידה לנו גבהי שמים מי ידע מה טבעם ואם הפלוסופים הודו ולא בושו שלא ידעו מהות חומרם וטבעו והוכרחו לכנותו גשם חמישי. לסכלות העדרי ויפה גזרו שלא לייחס להם דבר ממקרים הללו בחיוב ובטענת ברי. מאחר שאין לנו בהם השגה מוחשת מורגשת אבל שלילה לא שמענו ולא ידענו איך יוכל חכם אמתי לגזור על דבר שאינו ת"י ההשגה ולהחליט היות הגלגלים משוללים ודאי מאלה המקרים אכן באמת הוא נטיה מדעת התורה ששמה מים מעל לרקיע ואין מקרא יוצא מידי פשוטו ואיני יודע מה בא הרב ללמדנו בכך וכי כבוד הבורא תלוי בכך אם הגלגלים כבדים או קלים. סובלים ומסובלים: %% ד כל הגלגלים האלו המקיפין את העולם הם עגולים ככדור והארץ תלויה באמצע ויש למקצת מן הכוכבים גלגלים קטנים שהן קבועים בהם. ואין אותן הגלגלים מקיפין את הארץ. אלא גלגל קטן שאינו מקיף קבוע בגלגל הגדול המקיף במספרן של גלגלים הקטנים עם הגדולים נחלקו חכמי התכונה. ומי יעיד על אמתת סברת אחד מהם באין מכלים. ובמדרש חז״ל מצינו תתקנ"ה גלגלים גם ש"צ רקיעים: %% ה גלגל התשיעי שהוא מקיף את הכל חלקוהו החכמים הקדמונים לשנים עשר חלקים כל חלק וחלק העלו לו שם על שם צורה זו שתראה בו מן הכוכבים שלמטה ממנו שהם מכוונים תחתיו. והם המזלות ששמותם טלה. שור. תאומים. סרטן. אריה. בתולה. מאזנים. עקרב. קשת. גדי. דלי. דגים: %% ו גלגל התשיעי עצמו אין בו לא חלוקה ולא צורה מכל הצורות האלו ולא כוכב אלא מחבור הכוכבים שבגלגל השמיני הוא שיראה בכוכבים גדולים שבו תבנית הצורות האלו או קרוב מהן. ואלו השנים עשר צורות לא היו מכוונות כנגד אותן החלקים אלא בזמן המבול. שאז העלו להן שמות אלו. אבל בזמן הזה כבר סבבו מעט לפי שכל הכוכבים שבגלגל שמיני. כולם סובבים כמו השמש והירח אלא שהם סובבים בכבדות. וחלק שיתהלך השמש והירח כנגדו ביום אחד. ילך כל כוכב מהן בקרוב משבעים שנה: %% ז כל הכוכבים הנראים יש מהן כוכבים קטנים שהארץ גדולה מאחד מהן. ויש מהן כוכבים גדולים שכל אחד מהן גדול מן הארץ כמה פעמים. והארץ גדולה מן הירח כמו ארבעים פעמים. והשמש גדול מן הארץ כמו ק"ע פעמים. נמצא הירח אחד מששת אלפים ושמונה מאות מן השמש בקירוב. ואין בכל הכוכבים כוכב גדול מן השמש. ולא קטן מכוכב שבגלגל השני: %% ח כל הכוכבים והגלגלים כולן בעלי נפש ודעה והשכל הם חיים ומכירים את בוראם. כל אחד לפי גדלו ולפי מעלתו משבחים ומפארים ליוצרם כמו המלאכים. ודבר זה עלה בידינו מפשוטי המקראות. ברן יחד כוכבי בוקר ויריעו כל בני אלהים. השמים מספרים כבוד אל. אף אם זה הכתוב האחרון אין מההכרח לפרשו כך לפי פשוטו (וכבר פרשנוהו בבית בד"א) וכן יראה ממחז״ל שלא הבינוהו כך. ואמרו על ומעשה ידיו מגיד הרקיע. מאי ניהו מטר. לכן עדיין דבר זה בלתי מוכרע. כי אפשר היות הגלגל בדמות אבן ספיר דומם בלי שכל. ומסבבו המלאך חי ומשכיל מ״מ אין הפסד בהבנה זו. אך מה שהביאו הפלוסופים לגזור כך מן התנועה הסבובית. הכל הבל ורעיון רוח והזיות בדויות: %% ט ברא האל יתברך למטה מגלגל הירח גולם אחד שאינו כגולם הגלגלים. וברא ארבע צורות לגולם זה. ואינן כצורת הגלגלים ונקבע כל צורה וצורה במקצת גולם זה. צורה ראשונה. צורת האש נתחברה במקצת גולם זה. ונהיה משניהם גוף האש. וצורה שניה צורת הרוח נתחברה במקצתו ונהיה משניהן גוף הרוח: %% י וצורה שלישית צורת המים. נתחברה במקצתו. ונהיה משניהם גוף המים. וצורה רביעית צורת הארץ נתחברה במקצתו. ונהיה משניהן גוף הארץ. נמצא למטה מן הרקיע ארבע גופין מוחלקין זה למעלה מזה וכל אחד מקיף את שלמטה ממנו מכל רוחותיו כמו גלגל. הגוף הראשון סמוך לגלגל הירח הוא גוף האש (אמנם אין זו דעת הכל ולא דעתנו. עמ״ש בס"ד בבית בפי' מזמור קמ"ח) למטה ממנו גוף הרוח. למטה ממנו גוף המים. למטה ממנו גוף הארץ. ואין ביניהם מקום פנוי בלא גוף כלל: %% יא ארבעה גופות הללו נקראים גופים מתים אינם בעלי נפש ואינם יודעים ולא מכירים דבר (גם זה דעת פלוסופי בלתי מוכרח) ויש לכל אחד מהם מנהג שאינו יודעו ולא משיגו ואינו יכול לשנותו. וזה שאמר דוד הללו את ה' מן הארץ תנינים וכל תהומות אש וברד ושלג וקיטור באור ענין הדברים לפ"ד בה"ס. הללוהו בני אדם מגבורותיו שתראו באש וברד ובשאר ברואים הנמצאים למטה מן הרקיע שגבורת בוראם וחכמתו נכרת בהם תמיד. כקטן כגדול. אולם דעת חז"ל שכולם י"ל נפש משכלת ומהללת לבורא יתב׳. ויסדו ע״ז פרק שירה. ובאמת בבעלי נפש בין חי בין צומח. לא יקשה על השכל לקבלו. ויותר קרוב מהתחייבו בגלגלים הרחוקים מאתנו שעדיין לא נודע לנו חיותם. אף כי השכלתם:

% מוסד ד ארבעה גופים הללו שהם אש ורוח ומים וארץ:

%% א *הם* יסודות כל הנבראים למטה מן הרקיע. וכל שיהיה מאדם ומבהמה ועוף ורמש ודג וצמח ומתכת ואבנים ומרגליות ושאר אבני בנין והרים וגושי עפר. הכל גלמן מחובר מארבעה יסודות הללו. נמצאו כל הגופים שלמטה מן הרקיע חוץ מארבעה יסודות האלו מחוברים מגולם וצורה. וגולם שלהם מחובר מן ד׳ יסודות אלו אבל כל אחד מארבעה יסודות אינו מחובר אלא מגולם וצורה: %% ב דרך האש והרוח להיות מהלכם ממטה מטבור הארץ למעלה כלפי הרקיע. ודרך המים והארץ להיות מהלכם מתחת הרקיע למטה עד לאמצע. שאמצע הרקיע הוא המטה שאין למטה ממנו. טבע האש חם ויבש. והוא קל מכולם. והרוח חם ולח. והמים קרים ולחים. והארץ יבשה וקרה. והיא כבדה מכולם. והמים קלים ממנה. לפיכך הם נמצאים למעלה על הארץ. והרוח קל מן המים: לפיכך הוא מרחף על פני המים. והאש קל מן הרוח ומפני שהם יסודות לכל גופים שתחת הרקיע. ימצא כל גוף מאדם ובהמה וחיה ועוף ודג צמח ומתכת ואבן. גלמו מחובר מאש ורוח ומים ועפר. וארבעתם יתערבו ביחד וישתנו כל אחד מהם בעת העירוב עד שימצא המחובר מארבעתן אינו דומה לאחד מהן כשהוא לבדו. ואין במעורב מהן אפי׳ חלק אחד שהוא אש בפני עצמו או מים בפני עצמן או ארץ בפני עצמה או רוח בפני עצמו. אלא הכל נשתנו ונעשו גוף אחד. וכל גוף וגוף המחובר מארבעתן. ימצא בו קור וחום לחות ויובש כאחד. אבל יש מהם גופים שיהיה בהם חזקה מיסוד האש כמו בעלי נפש חיה. לפיכן יראה בהם החום יותר. ויש בהן גופין שיהיה בהם חזקה מיסוד ארץ כמו האבנים. לפיכך יראה בהם היובש הרבה. ויש מהם גופים שיהיה בהן חזקה מיסוד המים. לפיכך יראה בהם הלחות יותר. ועל הדרך הזה ימצא גוף חם יותר מגוף אחר חם. וגוף יבש יותר מגוף אחר יבש. וכן ימצאו גופים שיראה בהם הקור בלבד וגופים יראה בהם הלחות בלבד וגופם יראה בהם הקור והיובש כאחד בשוה. או הקור והלח כאחד בשוה. או החום והיובש כאחד בשוה או החום והלח כאחד בשוה לפי רוב היסוד שהיה בעיקר התערובת. יראה מעשה אותו היסוד וטבעו בגוף המעורב: %% ג וכל המחובר מארבע יסודות אלו הוא נפרד בסוף (כל שהונח לטבעו ברצון המהווה יתב׳) יש שהוא נפרד לאחר ימים אחדים. ויש שנפרד לאחר שנים רבות. וכל שנתחבר מהם אי אפשר שלא יפרד להם אפי׳ הזהב והאודם (אבל מי עד הראיה בזה) אי אפשר שלא יפסד ויחזור ליסודותיו. וישוב מקצתו לאש ומקצתו למים ומקצתו לרוח. ומקצתו לארץ: %% ד הואיל וכל הנפסד יפרד ליסודות אלו למה נאמר לאדם ואל עפר תשוב. לפי שרוב בנינו מן העפר. ולא כל הנפסד כשיפרד. מיד יחזור לארבעה היסודות אלא יפסד ויחזור לדבר אחר ודבר אחר לדבר אחר וסוף הדברים יחזור ליסודות ונמצא כל הדברים חוזרים חלילה: %% ה ארבע יסודות הללו משתנים מזה לזה תמיד בכל יום ובכל שעה מקצתן לא כל גופן. כיצד מקצת הארץ הקרובה מן המים משתנה ומתפוררת ונעשה מים. וכן מקצת המים הסמוכים לרוח משתנין ומתמסמסים והווים רוח. וכן הרוח מקצתו הסמוך לאש משתנה ומתחולל ונעשה אש. וכן האש מקצתה הסמוך לרוח. מתחולל ומתכנס ונעשה רוח. וכן הרוח מקצתו הסמוך למים משתנה ומתכנס ונעשה מים וכן המים מקצתן הסמוך לארץ. משתנה ומתכנס ונעשה ארץ. ושינוי זה מעט מעט ולפי אורך הימים. ואין כל היסוד משתנה עד שנעשה כל המים רוח. או כל הרוח אש. שאי אפשר שיבטל אחד מן היסודות הארבעה. אלא מקצת ישתנה מאש לרוח ומקצת ישתנה מרוח לאש. וכן בין כל אחד וחברו ימצא השינוי בין ארבעתן וחוזרות חלילה לעולם: %% ו ושינוי זה יהיה בסביבת הגלגל ומסביבתו יתחברו ארבעתן ויהיה מהן שאר גלמי בני אדם ונפש חיה וצמח ואבן ומתכת. והאל נותן לכל גולם צורה ראויה לו ע"י מלאך המיוחד לו: %% ז לעולם אין אתה רואה גולם בלא צורה או צורה בלא גולם. אלא לב האדם הוא שמחלק גוף הנמצא בדעתו. ויודע שהוא מחובר מגולם וצורה ויודע שיש שם גופים שגלמם מחובר מארבע יסודות (או משלש כמו העשן או משנים כמו האבק והאד והסלמנדרא והשד) וגופים שגלמם פשוט ואינו מחובר אלא הוא גולם אחד. והצורות שאין להם גולם אינן נראין לעין. אלא בעין הלב הם ידועים. כמו שידענו אדון הכל בלי ראית עין: %% ח נפש כל בשר היא צורתו שנתן לו האל והדעת היתרה המצויה בנפשו של אדם. היא צורת האדם השלם בדעתו ועל צורה זו נאמר בתורה נעשה אדם בצלמנו כדמותנו כלומר שתהיה לו צורה היודעת ומשגת הדעות שאין להם גולם כמו המלאכים שהן צורה בלא גולם עד שידמה להם ואינו אומר על צורה זו הניכרת לעינים שהוא הפה והחוטם והלסתות ושאר רושם הגוף שזו תואר שמה ואינה הנפש המצויה לכל נפש חיה שבה אוכל ושותה ומוליד ומרגיש ומהרהר אלא הדעה שהיא צורת הנפש. ובצורת הנפש הכתוב מדבר בצלמנו כדמותנו ופעמים רבות תקרא זאת הצורה נפש ורוח ולפיכך צריך להזהר בשמותן שלא יטעה אדם בהן וכל שם ושם ילמד מענינו: %% ט אין צורת הנפש הזאת מחוברת מן היסודות החומריות עד שתפרד להם ואינה מכח הנפש החיונית עד שתהא צריכה לה כמו שהנשמה צריכה לגוף אלא מאת ה' מן השמים הוא לפיכך כשיפרד הגולם שהוא מחובר מן היסודות הגשמיות ותאבד הנפש החיונית הטבעית מפני שאינה מצויה אלא עם הגוף וצריכה לגוף בכל מעשיה לא תכרת הצורה הזאת הנשמה השכלית האלהית לפי שאינה צריכה לנפש טבעית במעשיה אלא יודעת ומשגת הדעות הפרודות מן הגלמים ויודעת בורא הכל ועומדת לעד ולעולמי עולמים. היא שאמר שלמה בחכמתו וישוב העפר אל הארץ כשהיה והרוח תשוב אל האלהים אשר נתנה %% י כל הדברים האלו שדברנו בענין זה כמר מדלי הם מחכמת הטבע ודברים עמוקים הם כשיובנו בשרשן אבל אינם כעומק פרק ראשון ושני ובאור כל אלה הדברים שבמוסד שלישי ורביעי ההוא יקרא מעשה בראשית כשיושג ענין היצירה בעצם ובסבותיו באופן שיגיע האדם לתכליתו ויוכל להמציא ג"כ יצירה חדשה מעקרה כענין ר"ח ור"א דעסקי בס׳ יצירה ומיברי להו עיגלא להורות יכולת וחכמת הממציא העליון אשר חלק מחכמתו ליראיו וגלה להם סודו לפרסם כח שמותיו הקדושים ולידע שחולק לאוהביו מכבודו להשתמש בשרביטו שיתדמו לבוראם להוציא הויות חדשות ונותן כח בידם לברוא עולמות בכח צירוף השמות המתבאר בספר יצירה. למי שיודעו זוהי חכמת עצמית מעשה בראשית שהפליגו חז"ל בשבחה והעלימוה מאד (כי אמנם עונותינו הבדילו בינינו לבין אלהינו וחטאתינו מנעו הטוב הגמור ממנו עד שאין אתנו יודע עד מה ולא אחד בדור שראוי וכדאי להבין אותה חכמה) ועליה צוו חכמים במשנה אין דורשין במעשה בראשית בשנים לא על ידיעת שמות חומר וצורה ולידע שכל הגופים השפלים מורכבים מארבע יסודות ארמ"ע ושחומר הגלגלים הוא גשם חמישי בלתי מושג. ומנין גלגלים המדומה שבזה נכללו ב״פ גדולים מה"ל יסודי התורה באריכות גדול. ואין בהם עומק כלל ורובן סברות קלות והשערות מבני אדם חכמי העכו"ם אשר חכמת מה להם. אינן מקנות שלמות לא באמונה ולא בשכל ולא אפי׳ חדוד (אעפ"כ לא סרנו מסדר הרב בזה כדי שידע כל אדם מבעלי הדת גם הנחות החוקרים הטבעיים שאם יזכה יבחין חין ערך יסודות סודות תורתנו הקדושה האלהית. כי גבהז דרכיה ומחשבותיה מדרכי מחשבות בשר ודם כגבוה שמים מארץ) ולא ידעתי להם יחס עם יסודי התורה מה לדעות הללו עם התורה ויסודותיה. והיא אינה משועבדת לקבל כל העולה על הרוח כל שכן שלא יאומן כי יסופר שעליה באה האזהרה מההעלמה והסתירה ושלא ללמדה כי אם לאחד מיחידי סגולה הראוים לאותה אצטלא דמילתא יקירא (ואילו היה אדם חושב כזאת על החלק הנעלם שבחכמת הטבע הנקראת אלקימיא שהיא חלק המעשי שבה להכיר ולידע הפרדת היסודות וניתוחן בכל המורכבים בכלל ולדעת גם אופן חבורם והרכבתם בכמות משוער ומלאכת הבשול והצירוף בחום המוזג הראוי כנודע מספרי אנשי אותה המלאכה (עמ״וק סי׳ רכ"ד) שמא היינו מודים שהיא סעיף ממעשה בראשית ותחויב לה ההעלמה בודאי וכבר אבדה ומתה גם היא) לא עליה המשא בסודם של חכמים לא תבוא ולא תעמיד פרסה. הלואי שירחיקוה חכמינו ז"ל בשתי ידיהם ויאסרוה מכל וכל בל יעסוק בו האיש הישראלי אשר ללכת באלה לא נסה. כאשר כה עשו חכמי הדורות שגזרו איסור על למוד אותה חכמה (כמבואר באגרת הר״מ הידועה. ובתשו' רשב"א תט"ו ותי"ט) ויחשבוה לאבן מעמסה. ולאבן נגף ולצור מכשול שהכשילה רבים בתורה וגילו בה פנים של זעם וצרה כמפקירה להפך דברי אלהים חיים מים מתוקים וצלולים למי מרה ועסקו בדרשות של דופי קיא תחת יופי ועשו רוב עניניה חוכא ואטלולא לעיני העמים הזילו'. לכלכוה בטיט היון חומר וצורה לא תהא כזאת בישראל עם חכם ונבון להלביש התורה האלהית הנוה והמעונגה בבגדים צואים מחכמת יוונית הכעורה ולהשקות גן המלך מלכו של עולם במים המאררים הנובעים מבאר זרה להצמיח קוץ שמיר איך ימיר תחת חטה יצא חוח. ובאשה תחת שעורה. חלילה חלילה לנו לסור מאחרי תורת אלהינו ללכת בחוקות העמים הבל לבחור אלהים חדשים שכל הפועל ועשרת שכלים נבדלים. וצורות משוערות אשר לא שערום אבותינו (עם היות לקחה אוזן הפלוסופים שמץ מדברים הללו מחכמי ישראל. ושמצאו בבית גנזינו ממגלות סתרים שבא לידיהם ע"י מלכיהם ששלטו באוצרותינו ובבתי חמדתנו כנודע. ולא ירדו לסוף עומק אותן הרשימות הנעלמות והלבישום בגדים אחרים. להטעות העולם כאילו בכח חכמתם מצאו מים קרים) כלום חסר לנו בידיעות האלהיות הנמצאות במכמני התורה והנבואה. ובמטמוני החכמים הנאמנים שכל דבריהם דברי אלהים חיים. מאירים כשמש בחצי השמים. ודי בזו הערה הארה לבעלי עינים: %% יא מה בין ענין מעשה מרכבה למ"ב (עלח"ש שהגירסא הנכונה במשנה במרכב' לא מעשה מרכבה ויש לו מקרא יע"ש) שענין מעשה מרכבה אפי׳ לאחד אין דורשין בו. אלא א״כ היה חכם ומבין מדעתו מוסרין לו ראשי פרקים. וענין מעשה בראשית מלמדין אותו ליחיד. אע״פ שאינו מבין אותו מדעתו ומודיעים אותו כל מה שיכול לידע בדברים אלו. ולמה אין מלמדין אותו לרבים. לפי שלא כל אדם יש לו דעת רחבה להשיג פירוש ובאור הדברים על בוריים. ואפי' יש לו דעת רחבה. אם אין בידו זכיות וגדלות ומע"ט הרבה. ועניו וצנוע וחסיד בכל דרכיו ועניניו אין מוסרין לו סתרי תורה. שלא ידמו נזם זהב באף חזיר ויוכל להחריב עולמות. אם ישתמש בהם להנאותיו המגונות. לכן מנעו חז"ל מאד מלמסור אפי׳ ראשי פרקים. גם לאדם שיש בו כל המעלות הללו. עד שיהא עומד בחצי ימיו ולבו דואג עליו. באופן שנתנסה במלחמת היצר ועמד בבחינה. ונצרף בתולדות הימים ככסף מזוקק. לא נשתכר ביין חמת חמדת תבל פן ישתה וישכח מחוקק: %% יב אם יש ללימוד מ"מ ומ״ב דין ת"ת ששקול נגד כל המצות. עמ"ש בס״ד במשנה לחם ריש פיאה: %% יג בזמן שאדם מתבונן בדברים הללו ומכיר עניני הברואים: ממלאך וגלגל ואדם וכיוצא בו. ויראה חכמתו של הקב״ה בכל היצורים מהברואים מוסיף אהבה למקום. ותצמא נפשו ויכמה בשרו לאהוב המקום ברוך הוא. ויירא ויפחד משפלותו דלותו וקלותו. כשיעריך עצמו לאחד מהגופות הגדולים. וכ״ש לא׳ מהצורות הקדושות וטהורות. הנפרדות מן הגלמים שלא נתחברו בגולם (אם לא יתלבשו ויתגלמו בחפץ בוראם שולחם. להראות לבני אדם חסידים גלויי עינים) וימצא עצמו שהוא ככלי מלא בושה וכלימה. רק וחסר: %% יד אולם יש דרך לאהבת אבינו שבשמים קרובה מזו. בהסתכל האדם שחננו השי"ת המציאות מבלתי היותו צריך אליו. וכמה טובות גמל עמו עודנו בבטן אמו. ושמירתו ביציאתו מרחם. להספיק צרכיו ולכלכלו מים ולחם. וזולת זה מה שיארך זכרו יעוין בשער הבחינה. לבח"ה באורך. וכל זה וכיוצא בו מספיק לעורר האהבה בין הברואים והבורא יתברך: %% טו אמנם לנו בעלי הדת האלהית יש בחינת אהבה עזה חזקה ועצומה מכל הנזכר והיא מצד חסד נפלא. עליון מאד נעלה. בתת ה׳ לנו כלי חמדה כלולה (שבשבילה נברא כל העולם הגדול הלזה בעל החמשה גשמים. וגופים נוראים גלגלים וגרמים שמימים. הכל לתכלית זה נמצא. אף אם שמים כעשן נמלחו והארץ כבגד תבלה היא והמחזיקים בה יהיו חיים וקיימים) וקרבנו לו לעם סגולה. והנחילנו חיי עד ואושר ההצלחה. על ידי פרטיות ההשגחה. לפקוד עלינו עונותינו ומיסרנו בעוה״ז שלא לכלותנו. ולא להפר בריתו אתנו. כאב את בן ירצנו. לכן אהבה זו המות לא יפרידנה. והים הגדול עם כל משבריו וגליו לא יכבנה (אותות האוהב הנאמן יעוינו בסח״ה שער האהבה): %% טז ועניני ד׳ פרקים אלו (שבחמש מצות האלו) הם התחלה קלה וכניסה למה שחכמים הראשונים קוראים פרדס. כמו שאמרו ארבעה נכנסו לפרד"ס שהוא יער צומח עצים. עץ החיים. בו שוכן אל שד"י. ועץ הדעת טוב ורע. בצלו שכנו כל חיות השדה. ואלהים אחרי"ם. דע והבן (לפיכך צריך שמירה יתרה ואזהרה גדולה שלא לטעות ביער הלז. כאשר אירע למשכילים שנכשלו ותעו בו. ולא הכל ראוים להשתמש בכבודו של הקב״ה כזקן הגון ושלם הוא ר' עקיבא שנכנס ויצא בשלום) ואע"פ שגדולי ישראל היו. וחכמים גדולים היו. לא כולם היה בהן כח לידע ולהשיג כל הדברים על בוריין. ואמר בה"ס ז"ל. ואני אומר שאין ראוי לטייל בפרדס אלא מי שנתמלא כרסו לחם ובשר. שהוא לידע האסור והמותר וכיוצא בהם משאר המצות. ואע"פ שדברים אלו דבר קטן קראו אותן חכמים. שהרי אמרו דבר גדול מעשה מרכבה. ודבר קטן הוייות דאביי ורבא. אעפ"כ ראוין הן להקדימן שהן מיישבין דעתו של אדם תחלה. ועוד שהם הטובה הגדולה שהשפיע הקב״ה לישוב העולם הזה. כדי לנחול חיי העולם הבא. ואפשר שידעם הכל קטן וגדול. איש ואשה בעל לב רחב. ובעל לב קצר ראו דברים מתוקים עתיקים יוצאים מפי זקן בתורה רב מובהק. חכם גדול אביר הפלוסופים מופת דורו נזר החסידים נוי ישראל בגלות החל והדרו. בחבורו התלמודיים הן פרש עליו אורו ואע"פ שאהב חכמות רבות ארמיות יוניות מואביות עמוניות. מצריות ישמעאליות צדניות אשר לקחן לטבחות לרקחות לא הטו את לבבו ח"ו לסור מדרך התורה האלהיות ועמד בפרץ בכל צד ופנה. למשה היתה למנה. לדקדק במצוה קלה כבחמורה. ולהגיד לאדם ישרו הכריז בפה מלא לתת לה דין קדימה כבכירה. בשבטי ישראל הודיע נאמנה שהיא הטובה הגדולה שהשפיע הקב"ה לישוב עוה"ז ולנחול עוה״ב לקביעות דירה הלא יבושו אותן המכנים עצמן תלמידיו שכלו בהבל ימיהם ושנותם בהבלי אמו"ה מדעות פלוסופיות. וחשבו להשיג שלמות נפשותיהם בעסק זה ברמסם חומר לצורה מתנכרה. והגישו ~עצמותיהם~{אלטונא תקח: עצומותיהם} והקריבו מנחות סברותיהם לשכל הפועל הנבחר מהם לעבודה זרה. והשליכו אחרי גוום מצות מעשיות שבתורה ולמוד התלמוד שהוא לחם ובשר של הרב הגדול (שבו מתפארים) היה להם לזרא. וגבעת (ספר) המורה שבו חפשו כל הצלחתם לא יהא להם לעזרה ולא משגב לעתות בצרה. אבל יחייבם קרבן חטאות ואשם. כי יגיד עליו רעו. ס׳ המדע יענה בפניהם כאשם. כי לא נעשה אותו ס׳ להם ולכיוצא בהם. שבעים בלחם הקלוקל זוללי בשר התאוה. שתויי יין ענושים. נכנסו למקום גדודי חיות ולסטים גונבי דעת העליונה אוהבי עשה סטים הלב יודע אם לעקול עקלקלותם מטים עוזבי תורה צו לצו זער שם זער שם. לא הועילו לזולתם ונתחייבו בנפשם. דמם בראשם. הש"ת ברחמיו וחסדיו ישים חלקנו עם אלופינו המסובלים בתורת אמת ובמצותיה ובפקודיה נשיג שמחה ובתלמודה ובעמלה נמצא לנפשנו מנוחה. אין פרץ ואין יוצאת ואין צוחה. אשרי העם שככה לו אשרי העם שה׳ אלהיו. לשמו ולזכרו תאות נפשו ודי בו הצלחה: %% יז ואמנם עם היות מ״מ ומ״ב מנועי הפרסום בהמון. אבל התחלות הנ״ל במוסדות הקודמות (ע"פ מה שסתתנו והחלקנו אבניהם מכל רושם פגימה הפוסלת) ראויות לדרשן ברבים ולפרסמן בפומבי להודיעם לעם כקטן כגדול מבין עם תלמיד ישמעם. בהם יוודעו ארבעת ראשי שרשי הדת הלא הם חיוב מציאות האלוה ואחדותו ויכלתו והשגחתו כמ״ש בס״ד והם הולידו והצמיחו ארבעה נטעי נעמנים בדמותם. הלא הם אהבת ה' ויראתו. (בעצם מבלי בחינת גמול) ותורה מן השמים. ושכר ועונש:

% מוסד ה בארבע הידות מוסדות שקדמו. נתבארו ארבעת הידיעות האמתיות היושבות ראשונות במלכות שמים

%% א *הלא* המה מציאות אחדות יכולת והשגחה והם מחויבות ונמשכות זו מזו. כי בהתאמת מציאות האל. ימשוך אחריו דעת האחדות שלא יתכן תואר אלהות אלא לאחד. ובהתקיים אחדותו יתב׳ יתברר היכולת המוחלט אחר שיכול על חדוש הנמצאות יכול על העדרם והפסדם וכן בידו לקיימם ולהתמידם או לשנותם ולהחליף מערכותם לשדדם. ובקיום כל אלה תתחייב אמונת ההשגחה. כי מלפני אל אחד בעל יכולת וממשלה. לא יצא ולא יבוא דבר בלתי מסודר בכוונת מכוין ולא יפעל דבר לבטלה. ה׳ צדיק צדקות אהב לא יעשה עולה ועל כרחנו נודה בצדק משפטיו סלה. אף אם לא נבוא עד תכונתם לו יתעלה נתכנו עלילות (ומה שנראה מעושק דל וגזל משפט במדינה. וכן מענין רשע וטוב לו צדיק ורע והדומה. נאמרו בו דברים רבים בספרים כולם נכוחים למבין וישרים ואין כאן מקום באורם) על בני אדם נורא עלילה: %% ב אמנם מההשגחה תחויב תורה מן השמים. כי מן הצדק והיושר האלהי ללמד בני אדם דעת ולהנהיגם בדת אלהית דרך סלולה. באופן שיושגחו ויודרכו לעומת ההצלחה האמתית. ולא ישוער שתשיג יד דת נמוסית להניח חוקים משפטים צדיקים טובים וישרים. יספיקו לסבב ההשגחה הפרטית וההצלחה הנכספת: %% ג אכן לצורך זה הספיקו שבעה מצות בני נח. שנתנו להם מאת ה׳ מן השמים בל יהיו כרמש אין מושל בו. וכל זה יתבאר מאליו מכלל פרקים הראשונים שעברו לפנינו. ועדיין נשאר לנו לדבר ביסוד אמתת תורתנו. הכוללת תרי"ג מצות. שמזה לא דבר הרב בפרקים הללו שקדמו. ולא יתחייב מיסודות ההם רבוי המצות. (אך סמך על מה שיבאר בפרקים האחרונים מנבואת מרע״ה ונצחיות התורה): %% ד אולם במה שהוספנו להוכיח אמתת שרשים הנ"ל מצד הנפלאות הגדולות ומעמד הר סיני ביחוד שראינו בעינינו מקטן ועד גדול כל אנשי קהלנו. כבר נתקיים בידינו אמות תורתנו הנתונה לנו ביחוד. לחבה יתרה נודעת לו יתברך אף אם לא נדע סבתה. כאשר לא יתכן שימנע האדם עצמו מן האכילה עד שידע תחלה סבת היותו צריך לה ושיחקור מדוע לא יתקיים בלא אכילה. או מדוע לא יזון בדבר אחר ומה סבת המאכל ההוא וירצה להמתין עד שילמוד המלאכות המצטרכות להוציא לחם מן הארץ הלא ימות ברעב וע״ז אמר החכם אל תתחכם יותר ואל תהי סכל למה תמות בלא עתך: %% ה אכן אם ישאל שואל ולמה הספיקו לבני נח ואפי׳ לאבות מצות מועטים ועל מה זה הוצרכנו אנחנו להשתרג עלינו עול רבוי מצות תשובתו בצדו כי הכל לפי הכנת המקבלים הא למה זה דומה לחולה שצריך מאכלים מתוקנים וקלים אחר שהיה רגיל בעת בריאותו לאכול מאכלים גסים ובלתי מבושלים גם לא יתכן מאכל הכפרי לאיש הרך והענוג. ואנשי אקלים חם לא יאות להם מזון אנשי אקלים קר וכן להפך: %% ו ואם יטעון טוען לפי הנחה זו כבר אפשר שתשתנה התורה עוד לפי ההכנה בעת ובעונה. לא נכחיש זה. כי לא נודה בהחלט למה שהשריש הרב ז"ל שהתורה בכללה לעולם לא תשתנה בחיוב כי אין ראיה מכרחת על זה לא מן השכל והסברא ולא מן המקרא וכן חכמים יגידו הקב"ה נותן תורה חדשה לע"ל. אכן ודאי לא תקבל השינוי. עד שיבוא הקב"ה בכבודו ובעצמו ויגלה לעיני הכל בפומבי שלו עם פמליא שלמעלה (ב"ד הגדול בחכמה ובמנין) כנתינתה ברכב אלהים רבותים וגו׳ לששים רבוא הגברים לבד מטף ונשים ומלבד זקנים ונערים ומלבד עבדים ושפחות וגרים. פמליא שלמטה כי לא בסתר בחושך דבר ואז כשיחפוץ מלכנו לשנות התורה או להחליפה בזולתה. ככל אות נפש המלך לרדת על הר סיני (או על זולתו מההרים הרמים. או הגבעות. ואפי' אל עמק שוה לנו) ירד שנית לעיני כל חי. הננו הננו ראשונים לעשות רצונו ככל אשר יבחר נמהר ונחיש ולא נאחר. ואפי׳ יעמיס עלינו עול כבד אלף פעמים יותר מבראשונה. לא נתמהמה ולא נבחל. ונרוץ לקיים דברו כארי וכשחל. ולא נהיה אחור נסוגים. כאשר מאנו בו ובתורתו האומות הקודמות וכבר היו ארץ ויושביה נמוגים לולי אנחנו שקבלנו עלינו אלהותו ומלכותו וקיום תורתו ע״י שהשמיענו אנכי ה׳ אלהיך תכן עמודיה סלה. ולאשר נחקק בלבנו אותו המעמד הנורא והנפלא מקולות וברקים והאש הגדולה לא שכחנו שם אלהינו בכל אורך הגלות וקשיו על שמו יתב' הורגנו כל היום ושמו לעולם נודה בכל מדה ומדה נשבח ונתן לו תהלה עאכ"ו שלא נסרב מלקבל מאמרו כשירצה להראות עוד אלינו כאב את בן ירצה ויקרב. הלא בשמחה גדולה בתופים ובמחולות במינים ועוגב. נקדם פניו לשמוע בקול דברו לתת כבוד לשמו בו ירוץ צדיק ונשגב ונעשה ונשמע לכל אשר יצונו. בכל לבבנו ובכל נפשנו אבל כל זמן שלא יעשה כזאת ודאי לא נוכל לשנות בה אפילו קוצו של יו"ד או תג אחד כי דבר שבמנין צריך מנין אחר להתירו. וכלל מושכל הוא שאין ב"ד יכול לבטל דברי ב״ד חברו אא״כ גדול ממנו בחכמה ובמנין:[^1] לכן אין מי שיוכל לבטל דברי אלהינו אלא הוא בעצמו הפה הקדוש שאסר הוא יתיר כאשר עשה בראשונה לשעבר כי לא מראש בסתר דבר ובזה צדק מאמרו של הרב ז"ל שלא תנוסח התורה בלי ספק כל ימי עולם זה וכמו שהזכיר חותם הנביאים עליה והזהיר לבני בית שני שלא תשכח בשכבר עד שיהא עת רצון לפניו יתב' ונגלה כבוד ה' וראו כל בשר יחדו כי פי ה' דבר: %% ז נמצא ~כל~{אלטונא תקח: כלל} העולה ממוסדות הצלעות שש אמות אמוניות יוצאות משורש אחד וזה שבהוודע המצא אלוה יתקיימו אחדותו יכלתו והשגחתו וממה שהתברר ששמו העצמי הוא שם הוי"ה ב״ה נודע חדוש הבריאה והתחייבו תורה מן השמים ושכר ועונש והנה ארבעת אמונות ראשונות אינם אפשרי הבטול כי כמו שמציאותו נמנעת הבטול שיש לנמנע טבע קיים כי תואריו המחויבים הם מתיחדים בו ודבקים עמו גם שם העצם אינו נופל תחת יד השינוי כי כבר הודיענו וצונו לשמוע שהשם הוא אחד לא איש אל ויכזב ואמר אני ה׳ הוא שמי וכבודי לאחר לא אתן ועם שמצאנו בתורה ובנביאים כ"פ המלאך נקרא בשמו יתב' וכן ירושלם וארז"ל עתידים צדיקים שיקראו בשמו של הקב"ה אבל בשביל זה לא יהיו אלוהות שהוא מהנמנעות אצלנו היות יותר מאל אחד אבל באמת אמרו שהשליח נקרא בשם שולחו לכבוד וכן האהוב לחבה יתרה אבל שיתן כבוד אלהותו לזולתו הוא מן הנמנעות ודאי וכן אמר ע"ז אחרון הנביאים אני ה' לא שניתי אכן שתים הנשארות שהן כללות התורה ושכר ועונש הדבק עמה עם היות בלי ספק אין להם הפסק כל ימי עולם זה שהרי ניתנה לדורותינו בלי תנאי כלל וכמו שיבואר עוד בפרקים שלפנינו וכבר נתבאר שאי אפשר לשום נביא וחוזה להפסיקה אמנם כשיחדש הקב"ה עולמו ויראה עלינו כבודו שנית לעיני כל חי וירצה לחדש גם התורה בשאר מצות אם בכולן אם במקצתן מי ימחה בידו ואף אם נצייר שיחפוץ לבטל גם שכר ועונש מכל וכל ולא יהא שום מציאות לקיום שום תורה כלל לא היה זה הפסד באמונה אלא שאי אפשר היותו בימי המשיח שכבר העיד הנביא והחוטא ב"ק שנה יקולל מכלל שיש חטא ועונש לפי שאין בין עוה"ז לימות המשיח אלא שעבוד מלכיות אבל בעולם הבא פשיטא שאין שם מקום לקיום מצות התורה שאין שם אכילה ושתיה ולא שום דבר מעניני הגוף (ביחוד לדעת הר"מ ז"ל הסובר שגם גוף וגויה אין בו) הלא א"כ לא יסופק שיפסק בהכרח קיום התורה בפועל וזה מושכל ראשון עכ"ז אין התורה בטלה כל עיקר והיא קיימת בודאי לעולמי עולמים כמו שהקב״ה קיים לעד ולעולמי עולמים שהתורה כולה שמותיו של הקב"ה היא ואינה מקבלת הבטול אבל יעסקו בה הצדיקים והיא ההזנה מזיו השכינה וכמו שהיתה אצלו אמון ושעשועיו של הקב"ה משחקת לפניו בכל עת בהכינו שמים ראשונים ואת אחרונים גם התורה חדשה שארז״ל בלי ספק ממנה היא כמעשיה אלא שיקרו בה חדושים בקצת מצותיה לפי חדוש העת ההיא וכענין שארז״ל בכניסתן לא״י קדלי דחזירי היו מותרים להם אך כל זמן שלא יצוה הקב"ה בעצמו אין נביא רשאי לחדש דבר כמ״ש להלן בס"ד ולא זו בלבד שא״א להתיר דבר האסור אלא אפי' לשנות קוץ ותג שבתורה אין ביד שום נביא לשנותו. קצרו של דבר כשם שלא שכחנו שם אלהינו בכל אורך הגלות ואף אם יצויר שיארך עוד כמה אלפים שנים חלילה לא נשכחהו ולא נמירהו כך אין בידינו לבטל דבר קל מתורתו בלי רצונו וכמו שהבטיחנו כי לא תשכח מפי זרענו ואחר שהתורה אינה סובלת השינוי והבטול בשום אופן חזרו שרשי הדת למספרן של אותיות התורה כי אחת היא ושוה אצלנו מי שכופר באות אחת ממנה כאילו כופר בכולה (כמ״ש בסיום סולם בית אל) לפיכך הוא טורח שלא לצורך לדקדק במנינן של שרשים כדרך שעשה הר"מ ז"ל שהעמידן על י״ג וב"ע על ג׳ בלבד וזולתם שהאריכו למעניתם ואם באנו לדקדק אחריהם כראוי אין אחד מהם שכיון החשבון אפי׳ לפי דרכם ודעת לנבון נקל כשירצה לעמוד על דבריהם ולעיין בהם אלא שהיא מלאכה שאינה צריכה לגופה של תורה ואין לנו נפקותא לגמרי מזאת החקירה:


[^1] מה גם בהיות תורתנו בארבעת הסבות שלמה (עיין עקרים מ"ג פ"ד) בעדותיה נאמנה טהורה ונקיה שמורה מכל חסר ופגימה אהובה וחביבה באמונותיה והנחותיה אין זר אתה ולא רחוק כל מאומה במשפטיה וחוקיה ישרה ותמימה לא יחסר בה כל טוב עובר ונצחי בגוף ונשמה איה דת נמוסית או מדומה תערוך אליה ביפיה בתואר במראה ובקומה כולה יפה כלבנה ברה כחמה חמודה ערבה ונעימה אין חקר לעשרה הון עתק אתה כל אבן יקרה מסוכתה ולא יעלה על לב אדם להשליך מידו אבן יקרה שעמדה לו ביוקר ובעמל גדול עד שהשיגה ונתמלא ממנה ביתו אורה וממנה נעשה לו כל הכבוד או היתכן לאדם בריא בשכלו שימירנה באחרת אשר לא ידע ולא הכירה מעולם אם היא טובה בעצם ובטבע או מזויפת במראה ובצבע. כעין הזכוכית הצבועה והדומה הלא לסכל יחשב האיש ההוא במינו ואין לו יתרון מן הבהמה כי אם בצורה החיצונה כדמות האבן המזויף אשר קנה ואם בענינים הזמניים והעוברים כך אדם חס על ממונו שלא להאמינו כי אם בערב בטוח ובעדים כשרים בלתי חשודים עאכ"ו בעסקי הנפש וההצלחה האחרונה בעולם הקיים שאם יתן איש את כל הון ביתו באהבתה בוז יבוזו לו ואין לאדם לגנות אותנו על סבל עול אריכות הגלות המר כי אדרבה ממנו יוודע אמתות טוב חקותנו באמונתנו כי לא יצויר באנושות זד יהיר ובעל עקשות שיבקש להשאר בשביה מרצון מופשט ולא ילאה באורך גלות כזה אם לא יהא לבו בטוח בתועלת המושג באחרונה אבל באמת מזה יראה לכל בן דעת כי אין הפסק לקשר שבין אלקינו ובינינו אחר שנקשרנו בעבותות האהבה הגמורה המוחלטת וכבר שבח אותנו הנביא על אומץ לבבנו ועמדנו בנסיון הגלות באמרו כל זאת באתנו גו' ודומה לזה הרבה וכבר ראו כל הנביאים עומק הגלות והודיעוהו טרם היותו גם הוא לטובתנו לטהרנו ולצרפנו בכור הגלות החל עד שנצא צרופים ככסף בחונים כזהב וטובה תוכחת מגולה מאב לבן אשר יאהב:
<h3>ראש פינה</h3>
<h4>א אבן בוחן</h4>
ובזה נשלמו המוסדות ועתה יתיצבו שש פנות יוצאות מהראשונות:

% פנה א תקרא אבן בוחן

%% א *כל* בית ישראל מצווין על קדוש השם הגדול הזה שנאמר ונקדשתי בתוך בני ישראל: %% ב ומוזהרין שלא לחללו שנאמר ולא תחללו את שם קדשי: %% ג כיצד כשיעמוד עכו״ם ויאנוס את ישראל לעבור על אחת מכל מצות האמורות בתורה או יהרגנו יעבור ואל יהרג שנאמר במצות אשר יעשה אותם האדם וחי בהם ולא שימות בהם ואם מת ולא עבר ה"ז מתחייב בנפשו ויתבאר עוד לפנינו: %% ד במה דברים אמורים בשאר מצות חוץ מעכו"ם וג"ע ושפיכות דמים אבל שלש עברות אלו אם יאמר לו עבור על אחת מהן או תהרג יהרג ואל יעבור: %% ה במד״א שבשאר מצות יעבור ואל יהרג (שרי ליה מריה לבש"ג שאמר משם הר״מ ז״ל מה שלא עלה על דעתו וטעה מחמת סדור הדברים עכנה״ג) בזמן שהעכו״ם מתכוין להנאת עצמו כגון שאנסו לבנות ביתו בשבת או לבשל תבשילו או אנס אשה (פנויה או אפי׳ תימא אשת איש וס״ל דאינה בכלל ג"ע והראיה שהרי אינה נאסרת עליו כמ״ש בפ״י מה״ג ואתיא כדעת ר"ת וכמ"ש במקומו בס"ד ובזה ~אלטונא תקח: אין~ א״צ לדחוק כלל במעשה דאסתר כ"ני וכ״מ ולא בלשון הרב ודלא כלח״מ) לבעול אותה וכיוצא בזה: %% ו אבל אם נתכוין להעבירו על המצות בלבד יש חלוק בדבר שאם היה בינו לבין עצמו ואין שם במקום ההוא עשרה ~מאנשים~{אלטונא תקח: מישראל} שיודעין בו יעבור ואל יהרג: %% ז ואם אנסו להעבירו בעשרה ~מאנשים~{אלטונא תקח: מישראל} הרי זה יהרג ואל יעבור שום מצוה ולא אפי' אערקתא דמסאנא: %% ח אבל אם אינו מתכוין אלא להנאת עצמו יעבור ולא יהרג וכל הדברים האלו שלא בשעת ~הגזירה~{אלטונא תקח: השמד} אבל בשעת ~הגזירה~{אלטונא תקח: השמד} והוא שיעמוד מלך רשע כנבוכדנצר וחבריו ויגזור גזרה על ישראל לבטל דתם או מצוה מן המצות יהרג ואל יעבור אפי' על אחת משאר מצות אפי' אערקתא דמסאנא בין נאנס בתוך עשרה בין נאנס בינו לבין העכו"ם: %% ט ודווקא שרוצים להעבירו על דבר שהוא משום ל״ת אפי' בלאו דלא ~סתור~{אלטונא תקח: תסור} אבל אם גזרו שלא לקיים מ״ע א"צ למסור נפשו על קיומה: %% י מ"מ אם השעה צריכה לכך ורוצה ליהרג ולקיימה הרשות בידו ונראה דבשעת ~הגזירה~{אלטונא תקח: השמד} אין חלוק לגמרי בין מ"ע לל"ת כדמוכח מההיא דמה לך יוצא ליצלב על שנטלתי לולב מה לך יוצא ליסקל שמלתי את בני ודניאל שמסר נפשו על התפלה יוכיח ואלישע בעל כנפים על התפילין ור״ע על נט״י וכמו שעשו לרוב בימי יוונים (והרי זה כעין אותה שאמרו ב״ד מכין והורגין שלא מן הדין אלא להוראת שעה ומעשה באחד שרכב על הסוס בשבת בימי יוונים והביאוהו לב"ד וסקלוהו ואם ממיתין בידים את שאינו חייב מיתה כ"ש שרשאי אדם מרצונו לקדש השם בנפשו אפי׳ על מ״ע ומצוה היא ודאי בשעת ~הגזירה~{אלטונא תקח: השמד}) וכן מצינו בר״י בן בבא שמסר עצמו להריגה על סמיכת זקנים ורחב״ת על תלמוד תורה וכן ר״ע שהיה מקהיל קהלות ברבים ועוסק בתורה נגד גזרת ~הע״ג~{אלטונא תקח: המלכות} ולא זז משם עד שסרקו בשרו במסרקות של ברזל ואין לך קדוש שם גדול מזה: %% יא ובע״א ג״ע ש"ד אפי' בצינעה ושלא בשעת הגזרה ואפי׳ אין העכ״ום מכונין אלא להנאתן יהרג ואל יעבור: %% יב ודוקא שאומרים לו לעשות מעשה כגון שאונסין לאיש לגלות ערוה (ולבוא על הכותית הוא בכלל ג״ע) או שיהרוג נפש ~מבני אדם~{אלטונא תקח: מישראל} או שישתחוה לע״א אבל אם אונסים לאשת איש לבוא עליה העכו״ם או לאיש שהוא מוקשה ורוצים לתקוע אותו בערוה או שרוצים להשליכו על התנוק להרגו או לכוף ראשו לפני ע״א בעל כרחו או לזרוק עליו מים שלהם א"צ ליהרג: %% יג וכל איסור של ע״א ג״ע ש״ד אע"פ שאין בו מיתה אלא לאו צריך ליהרג ולא לעבור כך הוכיח הר"ן ממעשה דאדם שנתן עיניו באשה והעלה לבו טינא ואמרו חכמים ימות ואל תעמוד לפניו ערומה ולא תספר עמו אחורי הגדר ולא הבינותי הוכחה זו שא״כ אפי' אין שם איסור ולאו ג״כ יהא ביהרג ואל יעבור אם יגזרו עליו עכו״ם לעמוד ערום בפני אשה או אשה ערומה בפני איש או שיספרו זה עם זה ימסרו עצמן להריגה ולא יעשו וזה לא שמענו ולא עלה על דעת אדם אלא ע״כ לומר אחת משתים אם שאותו מעשה ד״א הוא לפי שגירה יצה״ר בעצמו שנתן עיניו במה שאינו שלו לכן משפטו שימות באין מוסר וברוב אולתו שלא הי"ל לתור אחר עיניו ואין האשה חייבת להצילו בגופה ולא משום שאין אומרים לאדם חטוא בשביל שיזכה חברך כי בזה באנו למחלוקת ר' ורשב״ג די"ל כמ״ד ניחא ליה לחבר דליעבד איסורא זוטא ולא לעביד חבריה איסורא רבא כ"ש במקום פ״נ אלא משום לתא דהאשה הוא דבזיונא דגופא הוי לפחות ולא מצינו שאדם חייב להציל חברו מן המיתה בבזיון גדול כזה שנוגע עד הנפש כמו שאינו מחויב להצילו באיבוד אבר מאיבריו כענין ההוא שתעמוד בפניו ערומה וכן באחורי גדר ערומה איירי שהוא דבר קשה כמות אע״פ שאין בו אפילו לאו בעלמא לא חייבו חכמים האשה להצילו בנזק עצמ׳ ואפשר אפי׳ היתה רוצה מיחו בידה שלא לפגום עצמה ואי נשואה הואי משום פגם בעלה שאינו מוחל על פגמו ובשתו משו"ה פשיטא לתלמודא למ״ד אשת איש שפיר דאין בידה למחול על כבודה ומסיק דאפי׳ בפנויה איכא משום פגם משפחה או כדי שלא יהו בנות ישראל פרוצות בעריות כדאיתא התם או נאמר שידעו חז"ל שאין בו סכנת נפש ודאי אע״פ שאמרו ימות לפי דבריהם של רופאים השיבו שלא השגיחו במשפט הרופאים ולא חשבוהו אמיתי איך שיהיה אינו דומה במקום שהוא גרם לעצמו יש כח ביד חז״ל ~לנקום~{אלטונא תקח: לקנוס} אף שלא מן הדין. והו"ל כמו הוראת שעה ואף לעולם הדין כן משום מגדר מילתא לשמור האדם מללכת אחר עיניו: %% יד והרב בחו״י בתשו׳ (סק״ה) העלים עין מגמרא זו. ויש לתמוה על הוראתו להקל שם. כי הוא מתנגד ממש לההוא עובדא דהעלה לבו טינא הנ"ל שלא התירו אפי׳ בזיון בעלמא בלי שום קריבה לגמרי וגם במקום סכנת נפשות להציל נפש מבני אדם לא. עאכ"ו שלא להפקיר אדם בתו ~לעכו״ם~{אלטונא תקח: לערל}. לעבור על איסור קריבה דאסור מדאורייתא ומלקין עליה למ"ד וכל זה לצורך פרנסת אביה. שבודאי לא היה פקוח נפשות דבר זר ותמוה מאד בעיני שסמך להקל בדבר. ואע״פ שהאב חשש לעצמו ורצה להמנע. ונראה דהוה ס״ל דכיון דהעכו״ם אינו מצווה אלאו דקריבה. איהי נמי לא מיפקדא. ואין זה כדאי ח״ו (א"כ בדבר ערוה גופא נמי נימא הכי) אף כי מרגילה לדבר ערוה. ואחר שיצרו תקפו כל כך. ומשיג רצונו וחפצו בה. ליראת אביה מקפוח פרנסה מן הקל יבוא אל החמור. ואין אפוטרופוס לערוה ולא אפשר להושיב שומר והרי זה עובר ממש אלאו דלא תחלל בתך להזנותה וגם יש לחוש להבת אפי' שתחלתה קצת באונס. סופה ברצון מתוך ק"ר ופריצות שנוהג עמה בלי בושה. שהוא כאש לנעורת. בפרט אשה דעתה קלה. אפי' כשרה שבכשרות. פרצה קוראה לגנב. סוף שהיא שוכרתו. אחר דיצר אלבשה וכמדומה שצער ודוחק העני גרמו להרב להטות דינו להקל (ולהביא עצות מרחוק מיעל דטובתן ש"ר רעה היא. התם להצלת ישראל נתכוונה גם לא היו שם ישראל. משא"כ בנדון הלז שהיה בק"ק. שיש משום ח"ה ג״כ ולשינויא דקרקע עולם. הרי זו בתהרג ואל תעבור. ואף למ״ד הנאת עצמן שרי. דווקא במקום ס"נ דידה. גם נ"ל דיעל אע״פ שצדקת היתה ומשתבח בה קרא לא היתה ישראלית. ונראה מפשטי המקראות שחבר הקיני אף אם היה מבני יתרו. לא היה אלא גר תושב) כי נכמרו רחמי הרב על דל משום כדי חייו. והרי הוא כמהנן ממון ואינו אלא כמפסיד נפשות ח"ו. לפיכך אין לסמוך על הוראה זו כלל: %% טו אמנם בענין שאנו בו. נראה להקל דהיינו שאינו מחוייב למסור עצמו להריגה אם גזרו עליו עכו"ם לעבור על לאו דקריבה בעלמא. בא"א או בערוה. מותר להציל נפשו בכך אם אין העכו״ם מכוין להעביר על דת. ואינה שעת ~הגזירה~{אלטונא תקח: השמד} ואפילו מאן דמחמיר בה. מודה נמי היכא דלא מתכוין ליהנות בדרך תאוה וחבה. וכ״כ בש"ך דכה״ג לכ"ע אינו עובר בלאו. ובמקום סכנה שרי לגמרי. אלא שאין אני מודה בסברא זו בהחלט. משום דמתעסק בעריות חייב. ואע"ג דהכי מסתברא לאקולי במקום סכנה כי הכא וכן לענין משוש דפק בא״א ובנדה דבעבידתיה טריד. ואין פנאי ליצר להתגרות בו דומיא דמרביעי בהמה דמותרין להכניס למכחול בשפופרת: %% טז מ״מ נ״מ במתעסק בקירוב דחבוק ונשוק הערוה כדי להמלט מן המכס. ודאי אסור דלא סגי דלא נהנה וגם אינו אלא משום רוח ממון. פשיטא דלא שרי כלל: %% יז אבל דכוותה לענין ע״ז לנשקה ולגפפה. אע״ג דאינו אלא לאו בודאי הוא ביהרג ואל יעבור בכל גוונא דשאני ע"ז ואבזרהא דחמירא טובא: %% יח ואפי' אאנדרטי דמלכא מסרו חמ״ו עצמן למיתה. ומרדכי הכניס כלל ישראל בסכנת ~נפשות~{אלטונא תקח: שמד}. שלא לכרוע להמן אע״פ שלא היה עושה עצמו ע"ז ואפי' למ״ד ע"ז היה חקוק על לבו. כה״ג שרי במקום סכנה. כיון דלא מכוין אלא לכבוד האדם מ״מ הרשות ביד האדם לקדש שמו של הקב"ה בכך. ובש"ד כה"ג כגון לזרוק אבן לגו או לסבב המיתה בגרמא בעלמא. כדי להציל עצמו ממיתה ודאית. עדיין אני מסתפק. ונראה ג"כ להחמיר בו אצל הנרדף. ולהקל אצל הנאנס כיון שהוא אינו פוגע בעצמו דמא דחבריה סומק טפי: %% יט אלאו דלפני עור ל״ת מכשול. כגון שאנסו להשאיל או לתת לו דבר לצורך ע״א יעבור ואל יהרג: %% כ ישראל הבא על העכו״ם הרי הוא בכלל ג״ע. הכי מוכח בשילהי פ"ק דקדושין בעובדי דר״נ ור״כ: %% כא ויש עוד מן קדוש השם והוא להכניס עצמו בסכנה כדי להעמיד הדת על תלה ולפגוע בעוברי עבר' כענין פנחס וראב״ה כדאמרינן פמ״ש מ״ש ראשונים דאתרחיש להו ניסא משום דמסרי נפשייהו על ק״ה ובכלל זה המזהיר ומזכיר לעם הדרך הישרה הטובה להם. ואינו חושש על עצמו וממונו רק להיטיב לזולתו ולכבוד קונו אין קדוש השם גדול מזה: %% כב כל מי שנאמר בו יעבור ואל יהרג. ונהרג ולא עבר. ה"ז מתחייב בנפשו: %% כג וכבר נזכר למעלה שבמקום שיש קדוש השם רשאי אדם להחמיר על עצמו. אע"פ שאינו מחייב (והיינו לקיים עשה או שלא לעבור על״ת אפי' להנאת העכו״ם בפרהסיא אבל בצינעא ה"ז חובל בעצמו) וכן נאה לחסיד. כענין בקרובי אקדש וכן כתב בעל החינוך שאין כל אדם רשאי ליהרג במקום שאמרו יעבור. אלא חסידים וחכמים גדולים הראוים (וגם שלא במקום ק"ה. מצינו חסידים הראשונים שהיו מחמירים על עצמן ועלח"ש פ״ק בברכות): %% כד ואותן ששחטו אותן ואת בניהם בשעת הגזרה מיראתם שלא יוכלו לעמוד ביסורין. קדושים הם ודאי אע״פ שלא היו חייבין לעשותו. עם שכבר הביאו ראיות לדבר. יש בידינו ראיה מפורשת ביותר הלא היא באגדה דהנזקין בד״מ ילדים וילדות שנשבו לקלון ודרש להם הגדול אשיב ממצולות ים אלו שטובעין בים. וקפצו כולן ונפלו לתוך הים. הרי מבואר הדבר שטוב ויפה הוא להמית אדם עצמו. אפי' רק כדי להנצל מקלון. ואע״ג דמן הדין לא היו ביהרג ואל יעבור דהאיכא תרתי קרקע עולם. והנאת עצמן היכא דאיכא למיחש להעברה על דת לגמרי. ולנגידא דקשי ממותא. צריכה למימר דשרי. ומצוה היא בודאי. אבל לשחוט לזולתו. צ״ע אם מותר מיראת העברה על דת. %% כה וכל מי שנאמר בו יהרג ואל יעבור. ונהרג ולא עבר. הרי זה קידש את השם ואם היה בעשרה מישראל הרי זה קידש את השם ברבים כדניאל חנניה מישאל ועזריה ור׳ עקיבא וחבריו. שאין מעלה על מעלתן. ואין כל בריה יכולה לעמוד במחיצתן. ועליהם נאמר כי עליך הורגנו כל היום נחשבנו כצאן טבחה. ונאמר אספו לי חסידי כורתי בריתי עלי זבח: %% כו ונ״ל שיש לו לברך כשמקיים מצוה זו הגדולה שבגדולות: *ברוך אתה ה׳ אלהינו מלך העולם אשר קדשנו במצותיו וצונו לקדש שמו* בעשרה אומר *ברבים* (כמדומני שראיתי ברכה זו כתובה בספרים ולא אוכל לחפש אחריה עתה) ויברכנה בשמחה גדולה בלב שלם ובנפש חפצה. שזכה לכך להקריב חלבו ודמו גידו ובשרו ועצמותיו עולה כליל למלך הכבוד. אשריו מה טוב חלקו מה נעים גורלו. גם כתבו ז״ל שהוא מקובל מקדושים שעמדו בנסיון. שכל המוסר עצמו לסבול היסורים על קדושת השם ית' בלב שלם. שוב אינו מרגיש בכל יסורים קשים ומרים שבעולם: %% כז נ״ל פשוט שהנאנס מצטרף לעשרה. ואם עובר הרי חילל ה' בעשרה: %% כח) וכל מי שנאמר בו יהרג ואל יעבור ועבר ולא נהרג הרי זה חילל את השם. ואם היה בעשרה מישראל. הרי זה חילל את השם ברבים. וביטל מ״ע שהוא קדוש השם ועבר על מל״ת. שהוא חלול השם. ואעפ״כ מפני שעבר באונס. אין מלקין אותו. ואין צריך לומר שאין ממיתין אותו ב"ד. אפי׳ הרג באונס שאין מלקין וממיתין אלא לעובר ברצונו. ובעדים ובהתראה (לדעת רמ״כ חייב מיתה כשהתרו בו. ואע״פ שאין דעתו מוכרחת. מ״מ מ״ש עליו הכ"מ משני הפכים לדעתי אינה תשובה. כשיעוין ולא עוד שאפשר לומר אף לדעת הר"מ. חייב מיתה בב״ד כשהתרו בו וקבל התראה. אע"פ שעשה מאונס) שנאמר במולך ונתתי את פני באיש ההוא. מפי השמועה למדו ההוא ולא אנוס. ולא שוגג ולא מוטעה מה אם עכו״ם שהיא חמורה מן הכל. העובד אותה באונס אינו חייב כרת ואין צורך לומר מיתת ב״ד. ק"ו לשאר מצות האמורות בתורה. ובעריות הוא אומר ולנערה ל״ת דבר: %% כט אבל אם יכול למלט נפשו ולברוח מתחת יד המלך ואינו עושה. הנה הוא ככלב שב על קיאו והוא נקרא עובד עכו"ם במזיד. ונטרד מן העולם הבא. ויורד למדריגה תחתונה של גיהנם: %% ל ואם יכול להציל עצמו בכל אשר לו. צריך ליתן הכל. ולא יעבור שום לא תעשה אפי׳ אינה משלשה החמורות: %% לא ונ״ל דהני מילי שצריך לפזר כל ממונו שלא לעבור ל״ת. היינו דווקא במקום שיש בני אדם שירחמוהו. ויתנו לו כדי חייו אז לא חשיב אונס ממון אונס. אע״פ שיעני וישאר בעירום ובחוסר כל. אבל במקום שלא יוכל לחיות עצמו בשום אופן אם לא ישאר בידו מאומה. אין לך פקוח נפש גדול מזה: %% לב ולענין קיום מ״ע אם מחויב לפזר כל ממונו עמו״ק ושער התחתון דעיר רחוב שה״מ: %% לג ובאביזרייהו דג' עבירות היינו לעבור אמידי דרבנן שהוא ממין אותן ראשי עבירות. כגון גזרת ב"ד של שם בפנויה אע״ג דלהר״ן אינה בתהרג ולא תעבור להרא"ם מיפשט פשיטא ליה דאיתא. ולכן הורה ג״כ בחלוצה לכהן. אע״פ שאינו אלא איסור דרבנן. לא מיבעיא דמשום אונס ממון לא שרינן לה. אלא שצריך ג״כ ליהרג ולא לעבור ועם היות השבתי על במ"ל שנתקשה בהוראה זו והניחה בצ"ע. דלק"מ ויובן גם ממש"ל אמנם ראיתו של הרא"ם אינה מוכרחת כמו שיובן ג״כ מזה שכבר זכרנו מ״מ אינה דומה קריב׳ בעלמא לבעילה דאין קישוי אלא לדעת וגם לנהוג אישות בתמידות ד"א לגמרי אבל אונס ממון פשיטא דלא חשיב אונס. לבטל גזירת חז״ל בקום עשה: %% לד גם מי שירצה להחמיר על עצמו אפילו בסכנת נפש רשאי שחמורים ד"ס מד״ת. שכל העובר אפי' על דבר קל מדבריהם חייב ובמקום שיש צורך שעה. ולמגדר מילתא מצוה וחובה היא למסור נפש על זה. כ״ש אם היתה גזרה כללית על קהל מישראל. לבטל מצות חכמים חייבים הצבור לעשות כל טצדקי. אפי' לעקור דירה ולא להסכים בעקירת דברי חז״ל כמלא נימא. ולא גרע מערקתא דמסאנא ואצ״ל לאותו אדם עצמו שרוצין לאונסו על כך. שמחויב למסור נפשו על זה שהרי אין כאן לא הנאת עצמן ולא קרקע עולם. וגם במקום שיש עשרה: %% לה וכתב בשכנה"ג בשם ~רש"י~{אלטונא תקח: תשו'} הרדב"ז שאם אומרים לאדם מישראל עבור על מצוה זו לפי שאין תורת משה אמת. או שהחלפנו אותה אפי׳ בצינעא ושלא בשעת ~הגזירה~{אלטונא תקח: השמד} ולהנאת עצמו. חייב למסור עצמו וצ״ע בגוף התשו׳ מנליה הא. אם אינה משלשה עבירות. ומה איכפת לן בדבורו של העכו״ם. פשיטא כל עכו״ם חושב שאמונתו בלבד היא האמתית. והמעביר לישראל על דתו בודאי אינו מאמין בה. וצל״ד שר"ל שאם יצטרך להודות לו בפה מלא שכדבריו כן הוא. ושמפני כך יעבור על המצוה. ואם לא יעשה כן יהרגנו. באופן זה צריך הישראל למסור נפשו ולא לכפור בתורת משה בדבור ובמעשה. ונראה דלפ"ז אפי' לומר דיבור מגונה כזה בלי הוראה בפועל. נמי חד דינא הוא והוא הדין נמי למי שאונסין אותו להכחיש דברי חז"ל ולעשות תורה שבע"פ פלסתר ח"ו ד״א הוא עם הכחשת תורה שבכתב. כי היא ופירושה אחת היא ונראה דהא ודאי גרע ממ״של שאסור ליהודי לומר שהוא עכו"ם: %% לו עכו"ם שרוצה להשביע היהודי המחויב שבועה בשם המיוחד בקריאתו ובגילוי הראש אם כוונתו הוא להחמיר על ישראל שלא יעבור על שבועתו. יעבור ואל יהרג. ואם כוונתו היא להעביר על דת ולחלל שם המיוחד. פשיטא יהרג ואל יעבור אם הוא בפרהסיא. פסו״כ מהעתקת כנה"ג עם תקון קצת המוכרח. וכ״ע בשמו שאינו יודע כל כך איסור מפורש שלא להזכיר השם בגילוי הראש לצורך שבועה שמחויב בה ואינה הזכרה לבטלה. ובגלוי ראש לא אשכחן בהדיא קפידא ע״כ. מ״מ בודאי מדת יהודית היא. שהרי אסור לילך ד"א בגילוי הראש מפני מורא שמים. כ"ש בהזכרת השם: %% לז במקום שנהגו שהעכו"ם נוטלין עצים מכל בית ובית ושורפים העצים והם קופצים משפה לשפה. ונוטלין אף מבית ישראל בע״כ. אין חיוב למסור ע״ז. ומיהו אסור ליתן להם בידיו ממש. אלא העכו״ם יקח מעצמו. וכן אסור ליתן סיוע לגבאים שלהם כשהולכים לכל בית לגבות מעות לצורך בנין ע״ג. כ״כ בכנה"ג ואינו מוכרח כדמשמע מההיא דקווקי ודימונקי היכי יהבינן להו: %% לח בשעת ~הגזירה~{אלטונא תקח: השמד} אין דוחין אפי' תקנה מפני ~הגזירה~{אלטונא תקח: השמד}. ומ״מ אם נהגו העם להקל ממילא באותה תקנה. כדי להציל מן ~הגזירה~{אלטונא תקח: השמד}. אין מוחין בידיהם: %% לט אם היתה שם סכנה בקיום אותה תקנה. שלא מחמת ~הגזירה~{אלטונא תקח: השמד} אז שפיר דמי לבטל התקנה ולעקור לגמרי. ואפי׳ אין הסכנה ברורה. אלא שאירע דבר בתקנה. שמחמת אותו דבר באין לידי סכנה: %% מ לאו דווקא מפני הסכנה בלבד עוקרין התקנה כי גם מחמת האונס מבטלין התקנה: %% מא מיהו כל מה דאפשר למעט בבטול התקנה ממעטינן. דאם אפשר להנצל מן האונס מבלי שיבטלו התקנה. יש למעט בבטולה כל האפשר. ולא אמרינן תקנה שבטלה מקצתה בטלה כולה: %% מב עבר האונס והסכנה. התקנה במקומה עומדת: %% מג ואין כח ביד ב״ד לבטל התקנה מכל וכל. אבל לעקרה מיום זה ליום אחר יכולין: %% מד הא דאמרינן במקום אונס המקל לא הפסיד. היינו אפי׳ אונס ממון (וצ"ע בתשו' הריב״ש סי׳ שע״ז ובהרא"ם סנ״ט) וה"ה אונס במצות: %% מה ודווקא במידי דרבנן הוא דאמרינן דמחמת חשש סכנה ותקלה המיקל לא הפסיד אבל בדבר של תורה אפשר דמחמת תקלה לא מקלינן. אפי' בתקלה ברורה: %% מו משום חשש סכנה נמי אין להקל בדברי תורה. עד שיהו רגלים לדבר וברירא מילתא דסכנה איכא בדבר: %% מז משום אונס נמי אין להקל בד״ת. אפי' ברור האונס כל שהאונס אינו סכנת נפשות: {אלטונא תקח: מי שאונסין אותו לחזור לדת הישמעאלים הוי כע"ז. וחייב למסור נפשו וכ"ש שהממיר עצמו לדת ישמעאל מרצון. שהוא חשוב עע"ז} %% מט אסור לאדם לומר שהוא עכו״ם. כדי שלא יהרגוהו: %% נ אבל מותר לומר לשון דמשתמע לתרי אפי. שהעכו״ם יבינו שהוא עכו״ם והוא יכוין להשם. כאותה שאמרו שרי לצורבא מרבנן למימר עבדא דנורא אנא. לא יהיבנא כרגא. שהעכו"ם חושב שהוא מעובדי האש. ע״ז של פרסיים. ולבו לשמים אש אוכלה. וזה אינו מותר אלא לת"ח. שהוא באמת פטור מן המס. והעכו״ם בעלילה בא עליו לקחת ממנו מה שאינו חייב לו. וגם הת"ח בטוח שלא יתפקר (דכוותה אשכחן לזימנין דמקילי גבי ת״ח משום הפסד ממון כגון הערמה דסיור נכסי בשבת. וריבית דעכו"ם. וכן לבני ביתו. ולא חיישינן שיזלזל ח"ו באיסורין וכן לשמש מטתו ביום ע"י האפלת טלי׳ משום בטול תורה) אבל לע״ה לא שרי כה״ג משום ממון. שהרי חייב לתת ואסור לו להעביר המכס והמס. והרי הוא גוזל את המלך. פשיטא שלא נתיר לו. וגם לעשות איסור. כי בע״ה איכא למיחש דאי שרית ליה משום הפסד ממון. אזיל ופלח דקסבר משום אונס הא נמי שרי. הילכך לע״ה אסור כה״ג. מיהו משום הצלת נפשות ודאי מותר לכל אדם: %% נא ישראל ששומע שאומרים עליו שהוא עכו"ם. צריך שיאמר יהודי אנכי. כך כתוב בס״ח. ונראה דהיינו שלא במקום סכנה. אבל בשעת הגזרה. נראה דאין קפידא אם ישתוק ואינו צריך להוציאם מטעותם. כדאמרינן לענין גנבת דעת. דהיכא דמטעי נפשיה שרי. ה״ה הכא אע״ג דגנבת דעת זו חמורה. מ״מ במקום ס"נ לית לן בה. ובזה אין כאן מחלוקת בין תשו' מהר"ר מנחם שהביאו האחרונים. ובין ס"ח (סקי"ז) והכי מוכח נמי קצת באותו ס' (סקצ"ט) דלא חייש להטעות העכו״ם שיהיו סבורים שהוא ישראל. ומשמע שאפי' אומרים בפניו. שהוא עכו״ם לית לן {אלטונא תקח: בה} בשעת הגזרה וראיה ג״כ מר"מ שטבל אצבעו בדבר האסור. והטעה אותן כאילו הכניסו לפיו. ובודאי אמרו שהוא עכו״ם כשראו בו כך: %% נב אסור לחתום שמו בשם עכו"ם ויש מקל במקום הפסד מעות. ואינו נראה: %% נג פשוט שגם האשה אסורה לומר שהיא ערלית. ובס"ח התיר לה למר שהיא ערלית כדי שלא יתעללו בה הפריצים. ונראה דלא דבר אלא בהווה. כי מפריצי ישראל דרכה להמלט בכך. וה״ה אם ידוע שהעכו״ם ימנע מלחללה כשתאמר שהיא ערלית רשאה לעשות כן. לפ״ז משמע קצת דבמקום סכנת נפשות דחמירא טפי מזנות. פשיטא שרשאי אדם להציל עצמו באמירה בעלמא שהוא עכו״ם ומאומה ידועה בלי שיזכיר שם ע"א. וצ"ע: %% נד אם כדי שלא יכירוהו שהוא יהודי  משנה מלבושו בשעת ~הגזירה~{אלטונא תקח: השמד} מותר כיון שאינו אומר שהוא עכו״ם: %% נה ואם גזרו ~הגזירה~{אלטונא תקח: שמד} על כל מי דלא ילבש מלבוש עכו״ם יהרג ואל יעבור ויש מחלקין בזו. שאינו אסור אלא כשהעכו״ם מכירין אותו שהוא יהודי. ורוצים לכופו לעבור. אבל באין מכירין שרי דאז ליכא חלול השם והכי מסתברא (והיינו דתר״י ששינו עטיפתן בשעת ~הגזירה~{אלטונא תקח: השמד}) ול״ד לערקתא דמסאנא. דמאחר שהוא לבוש כל גופו כישראל ניכר הוא בשינוי דערקתא דמסאנא ואיכא ח״ה: %% נו אשה ההולכת בדרך. ושמעה שפוגעים בה ~ישמעאלים~{אלטונא תקח: גוים}. ויראה פן ישכבו עמה. יכולה ללבוש בגדי כומרת. כדי שיהו סבורים שהוא כומרת ולא ישכבוה. כ"כ בס״ח (סי׳ תש״ב) לכאורה קשיא דידיה אדידיה. דבסי' קצ״ט לא התיר בגדי כומרים לאיש. להציל עצמו בשעת הגזרה. אע״ג דנפשות חמירי ודאי מעברה זו. ולק״מ דהתם מיירי באפשר לו להציל עצמו בשינוי בגדים בעלמא משא"כ באשה. שלא יועיל לה להנצל בזה ממשכב שהעכו״ם מתעלל גם בערלית אם לא בבגדי כומרת. שבה נזהרין מלחללה ומתיראים ביותר מלנגוע בה. וה"ה אם ידוע שאינו מספיק שינוי בגדים גרידא. לאיש רשאי נמי כן להציל עצמו בבגדי כומר: %% נז וכן מותר ללבוש כלאים מפני סכנת נפשות ברורה. אבל אם מספיק לו שינוי בגדים בתפירה כשרה פשיטא דאסור לו ללבוש שעטנז. שלא מפני ס"נ ובהכי מיירי בס״ח סי׳ הנ"ל שהצריכו כפרה. ומהרש"ל בהגוזל בתרא (סי"ט) כמדומה לפום ריהטא לא דק בהא. גם מ״ש שם שעטנז איסורא דרבנן. תמוה. דתפירה בחוט הוא ודאי שעטנז דאורייתא: %% נח אדם שהולך בשיירא יהא לו שינוי בגדים כשל עכו"ם בלא שעטנז. ואם ילך במלבושי יהודים מזיק לאחרים ונמצא גורם רעה לכולם (שמתוך שמתחבר עמהם. יכירום שכולם יהודים ויתגרו בהם) לא יעשה (נראה שר"ל אע"פ שרשאי להחמיר על עצמו. אינו רשאי לגרום רעה לחבירו בחסידותו) והגורם טובה לרבים כאילו עשאה בידים. וכן הגורם רעה לרבים (ר״ל ואינו חשוב גרמא בעלמא). מעשה בחסיד אחד שהיה הולך בדרך עם החבורה. אמרו לו ~אלטונא תקח: לא~ תלבש מקטורן שלא יכירו בך. אמר מפני שתפור בשטענז לא אלבש. תפשו אותו והוצרכו לפדותו. ואותו צדיק טרח עד שפרע. כי אמר אני גרמתי. כ״כ בס"ח. פירוש שהי״ל להכין לדרך בגד שתפור בקנבוס. או שמא היה סבור דהלכה כר"ע שמותר ללבוש כלאים אפי' להעביר המכס. דדבר שאינו מתכוין הוא. ואע״פ שרצה להחמיר על עצמו. במקום שחב לאחרים להפסידם ממון. אינו נכון. לכן טרח עד שנשתכר והשיג דמי פדיונו. ולולי זאת לא היה צריך לטרוח. לפי שמצוה היא לפדותו מן השביה. וכל מי שיכול חייב בו כך נ״ל: %% נט ע"ש (ס״ר) עת לעשות לה׳ הפרו תורתך. אע״פ שאמרה תורה לא יהיה כלי גבר על אשה. ולא ילבש גבר שמלת אשה. אם צרו אויבים על עיר. או אם הולכים בדרך. וכשיודעים שהם נשים ישכבום. תלכנה במלבוש אנשים ואף בחרב תחגורנה כדי שיהיו סבורים שהם אנשים ולא יזיקום. מעשה באשה יפה מאד. שהלכה בדרך עם בעלה (דאי בלא בעלה איסורא עבדא) ועשתה משער חברתה זקן. ושמה בפנים שלה. הרואה אותה סבור שהיתה איש ונוצלה: %% ס וכן בחורים שאין להם זקן. לובשים בגדי נשים להנצל. צ״ל דמיירי שהיתה הגזירה על אנשים בלבד. וי"ל עוד שאפי׳ אין מניחין האשה בחיים אלא משום דכלי זיינה עליה. נמי שפיר דמי להציל עצמן בכך. ממ"נ או ינצלו וימלטו מידם בתחבולה זו ולא יגעו בהם. או יהרגום כשימצאו אותם זכרים. והוא הדין שאם ירצו לשכב עמהם במשכב זכור. אין מחויבים למסור עצמן להריגה. משום כך דהו״ל קרקע עולם גם להנאת עצמן אלא דבשעת ~גזירה~{אלטונא תקח: שמד} על ישראל בלבד אינו מועיל כל זה. כמש״ל גם כבר נ"ל דממד"ח רשאי להמית עצמו שלא יבוא ליד קלון. וי״ל שכר טוב: %% סא וכן יכול להטעות העכו״ם משום פ״נ לתחוב אצבעו בדבר איסור ולהכניס האחרת לתוך פיו. כמו שעשה ר״מ: %% סב נשים שאמרו להם עכו"ם. תנו לנו אחת מכם ונטמאנה. ואם לאו הרי אנו מטמאים את כולכן. יטמאו את כולן. ואל ימסרו להם נפש אחת ~מהן~{אלטונא תקח: מישראל}: %% סג אפי׳ פנויה אין מוסרין להציל בה אשת איש. %% סד ואפי׳ אחת מהן מחוללת כבר אין בינה לבין הטהורה והכשרה כלום. ולא עוד אפי' היתה ביניהן זונה מופקרת לשעבר אין רשאין לאנסה ולמסרה להם שלא מדעתה שמא עתה הרהרה תשובה: %% סה אבל אם יכולין להציל עצמן במומרת פרסית עודה מחזקת בטומאתה. נראה פשוט דמוסרין אותה. אע״פ שאינה מתרצה לזנות ואין אומרים בזו אע״פ שחטאה ישראלית היא. עש״י (סגכ״ח): %% סו כתב בשכנה״ג שנ״ל אם אחת רוצה לילך עם העכו"ם אין מוחין בידה. ולי נראה פשוט שעברה היא בידה. אע״פ שמתכוונת להציל האחרות אינה רשאה ואם יטמאו כולן. אין בידן עון אשר חטא. כי אנוסות הנה. וא״כ ודאי צריכין למחות בידה ג"כ אם היא טועה וסבורה דמצוה קעבדה. חייבין להוכיחה וללמדה. כך נ"ל. ולפ"ז כ"ש שאסור למסרה בדברים לומר לעכו"ם קחו זאת שהיא נאה וכיוצא בדברים הנכנסים באזניהם לקחתה בעל כרחה. דודאי איסורא הוא. ומאי שנא מדיבורא דמסור ומראה ממון חבירו. דחשיב כעושה בידים דמיקלי קלי ליה בעסקי נפש עאכ"ו. לפיכך לא ירדתי לסוף דעת הרמ״א בתשו׳ שהעתיק ~שבכה"ג~{אלטונא תקח: שכנה"ג} משמו: %% סז נראה פשוט שבכל האמור כאן בלטמא אשה. הוא הדין במבקשים זכר מבין הזכרים למשכב זכור: %% סח בענין זה דמבקשים עכו״ם לטמא אשה או איש למשכב זכור. אין חילוק שאפי' יחדו להם אשה פ׳ או זכר פ׳ יטמאו כולם. ואל ימסרו להם בידים: %% סט ודווקא כשאין ביד העכו"ם להרגם אבל אם אומרים ~תנה~{אלטונא תקח: תנו} לנו אחת או אחד לטמא ואם לאו. הרי אנו הורגין את כולכם הואיל והם מסורים בידיהם להריגה ומתכוונים להנאת עצמן בלבד. גם הו״ל קרקע עולם מותר. כך נ"ל פשוט. שוב ראיתי שגם בט״ז כך דעתו עם שלא פירש דבריו היטב וצריך תנאי ג"כ והוא שלא יהא שעת ~הגזירה~{אלטונא תקח: השמד}. וגם שלא יהיו מתכוונים להעביר על דת (וסתמא ודאי הכי הואי. שאם כוונתם לכך הי"ל לטמא כולם מ״מ יוכל להיות באופן שא״ל פנאי כל כך לטמא כולם). ואז אם הם עשרה. צריכין למסור נפשם (וצ״ע אם עשרה נשים ג"כ הוו פרהסיא וצ״ל על ק״ה. אע״ג דבני ישראל כתיב. הא ודאי נשי מפקדי אק"ה. כגברי. א"כ לענין ק״ה לא נפקי מכללא דגברי. א"ה היינו נמי פרהסיא דידהו. והכי מסתברא) איברא די"ח כמ"ש בכנה"ג משם בנימן זאב שבכל אופן לא ימסרו נפש מישראל. ונ״ל טעמיה משום דס"ל שאני אסתר שנלקחה לבית המלך בעל כרחה. אבל למסרה בידים לא היו רשאים אע״פ שהיה ביד פקידי המלך להרגם אם לא יתנוה. אין כתוב שנתנוה להם אלא שלקחוה. אבל אין מזה הוכחה כי שם מעשה כך היה. כי הפקידים לקחו מה שמצאו מ"מ נראה שאף במגזימים להרגם. אינו מותר לתת אחד מהם. אלא ביחדוהו דוקא דומיא דבאים על עסקי נפשות. אבל בלא יחוד אינן יכולים להציל עצמן בנפש א׳ מהם. דאמרינן מאי חזית וכה״ג מסתברא דמהני רצון אחת מהם. כיון דמן הדין מותרין. ואין כאן משום לתא דג״ע. מאחר שכולן מסורין בידם אלא שיכולים להקל האיסור ע״י שימסרו א׳ מהן והמניעה אינה אלא מצד בחירתם על כן ברצונם הדבר תלוי. ואם יש אחת רוצה להמסר בשביל הצלת כולם זכות הוא לה באופן זה: %% ע וכן אם אמרו עכו"ם תנו לנו אחד מכם ונהרגנו. ואם לאו נהרוג כולכם יהרגו כולם ואל ימסרו להם נפש אחת מבני אדם: %% עא ואם יחדוהו להם. ואמרו תנו לנו פלוני או נהרוג כולכם. אם היה מחויב מיתה כשבע בן בכרי יתנוהו להם ואין מורין כן לכתחלה: %% עב ואם אינו חייב מיתה יהרגו כולם ואל ימסרו להם נפש ~מבני אדם~{אלטונא תקח: מישראל} בדבר זה רבו הסברות והחלוקים יעוין בשכה״ג שהאריך: %% עג ומסקנת הב"ח בתשו׳ (סמ"ג) דשלשה חלוקים יש בדבר *א* אם חייב מיתה בדין תורה כשב״ב (מורד במלכות בודאי חייב מיתה מ"ה דלא כחתנו בט״ז. ולא זו בלבד במלך ישראל דמקרא מלא כל אשר לא ישמע לקול דבריך אשר תצונו יומת. אלא אפי' המורד במלך או״ה פשיטא דמחויב מיתה מן התורה מיקרי נמי כמש״ה אני פי מלך שמור ועל דברת שבועת אלהים. וכתיב ירא את ה׳ בני ומלך. הוקש כבודו לכבוד המקום דמלכותא דארעא כעין מלכותא דרקיעא ואלמלא מוראה. איש את רעהו חיים בלעו. וכן פירשו החכמים האלהיים חז״ל כתובים הללו על מלך או״ה (עבמ״ר פט"ו) והוא שלא יאמר לך עבור על שבועת אלהים. שהיא קיום התורה. אז אל תבהל מפניו תלך) מורין לכתחלה (וזה שלא כדעת הר"מ ז"ל אמנם אין דעתו מוכרחת בזו שלמדה מעובדא דריב״ל. ויותר נראה שהלכה היא ודאי ומורין כן וקפידת אליהו ז"ל על ריב"ל היה רק מפני שאדם חשוב שאני. כההיא דתנן התם ואם מתחשב הוא לא ירחוץ ור"א דקפיד אר״נ דשתי מיא דאחים קפילא ארמאה. ור״י פ' נערה גבי רפואה שי״ל קצבה וטובא דכוותיה. ופיוסו של ריב"ל. היינו כפיה והכי מוכח בב"ר פצ״ד): *ב* אם אינו חייב מיתה בדין תורה אלא בדיניהם. ושאלוהו להרגו. {אלטונא תקח: לאו משנת חסידים הוא} ואין מורין כך לכתחלה. *ג* ואם שאלו בסתם שימסרוהו להם יכולין למסרו להם. ומורין כך לכתחלה וצ״ע בכל זה (ויש לחלק עוד בין הוא והם בתוך הסכנה. או הם בלבד) ולהתיישב הרבה לענין מעשה שלא יבוא: %% עד וכל היכא דיחדוהו בין שאותה שאלה היא שאלת הריגה או ליסורין ועונשין שאינן של מיתה או שאלת ממון לבד הכל אחד אם חייב מוסרין וא"ל אין מוסרין: %% עה אם אותו פלוני חייב בכך ע"י מעשיו הרעים שעשה לעכו״ם בזדון (ואצ"ל אחר התראה) יכולים למסרו בידם דמו בראשו. וגרם לעצמו לחייב נפשו ואין זו דומה למחוייב מיתה מחמת שהרג הנפש באקראי או אפי׳ הרים יד במלך כשבע בן בכרי דבודאי מוטעה הי' עכ״פ (כענין שאר החולקים על מב״ד כי אמרו אלהים עזבו אין ישועתה לו) ואעפ"כ חייבי מיתה היו. וכן כל המורדים במלכים בין באונס בין בשגגה מחייבים ראשם ואפי' בחטא קל מתחייבין כי חמת מלך מלאכי מות אבל אין דמו מסור ביד כל אדם אלא ביד המלך בלבד משא"כ המכניס חבריו בסכנה בשאט בנפש. הרי הוא רודף ומותר למסרו וכן כתוב בס״ח (סתרצ"ט) אם אחד ביניהם שמתקוטט עם העכו״ם ואומרים לו אל תתקוטט למה אתה משים כולנו בסכנה ואינו חושש והרג את העכו"ם נותנים אותו כדי שלא יהרגום שהרי הוא שם את עצמו ואותם בסכנה ע״כ. ויש לנו ללמוד דבר זה {אלטונא תקח: גם} מן הכתוב שהרי בני יהודה עלו ואסרו את שמשון ומסרוהו ביד פלשתים מפני ששם אותם בסכנה מחמת שהרע הרבה לפלשתים שהיו מושלים בהם ואע״פ שלפי דעתו הי״ל דין על פלשתים גם לא היה בתוך בסכנה אלא שיש לדחות קצת אפשר שבני יהודה בטחו על גבורתו שאפי' ימסרוהו בידם לא יוכלו להרע לו כמו שהוכיח סוף הענין. מ״מ הלכה רווחת היא בישראל שכל מי שמכניס לאחרים בסכנה בפשיעה. אין חוששין לו ומוסרין אותו ביד עכו"ם וכתב הט"ז אף בזמננו זה מי שפושע ומורד במלכות שלו מוסרין אותו. וה"ה בשאר עברות שאחד מוחזק בהם כגון שעוסק בזיופים או שאר דברים שיש בהם סכנה. פשיטא שמוסרין אותו ומן הראוי למסור אותו אפי׳ לא יחדוהו כיון שהוא רודף לישראל (ועח"מ שפ"ח). {אלטונא תקח: אבל מה שאינו דבר ידוע ומפורסם לגרום סכנת נפשות לעצמו ולזולתו. אע"פ שיש כח ביד המלכות לדון מיתה למי שאינו חייב מיתה. מפני תקנת העולם ולצורך שעה. ודינו דין בודאי. שאפי' ב"ד מכין והורגין להוראת שעה ולמגדר מילתא. מ"מ נראה שאין רשאין למסרו ביד המשפט אפי' יחדוהו.} ויש להביא ראיה ג״כ לדבר זה (נוסף על מה שהוא דבר פשוט מטעם כל הנ״ל) ממעשה דפלגש בגבעה שלא אבו בני בנימן לשמוע בקול אחיהם ועמדו להלחם שבט אחד נגד י"ב שבטים ולא רשעים היו השבט בכלל ח״ו גם לא שוטים שיבטחו בגבורתם כל כך לעמוד נגד כלל ישראל אף בעול (כמו שיראה בהסתכלות ראשון כי רע ומר המעשה) אם לא מחמת שחשבו לפחות הצדק והיושר עמהם. אלא שהשבטים בטחו בגבורתם ובקבוצם הרב. וחשבו שחייבים המיעוט להמשך אחרי רבים להטות מאחר שחשבוהו לתקון העולם ולצורך וגדר. אמנם בני בנימן לא כן ידמו כי על השבט לדון שבטו (עיין במ״ש הרמב"ן פ׳ וירא) וכיון שמן הדין לא היו חייבין מיתה אותם שענו הפלגש ואע״פ שמתה בגרמתם. ע״כ חשבו למשפט שאין בידם למסור אותם הפושעים למיתה ואולי היו רוצים לענוש אותם בהכאות ויסורין כפי שקול דעתם ועל זה סמכו שלא לגור מרבים לוחמים להם ולקיים ל״ת אחרי רבים לרעות לפי דעתם. ונראה שמפני כן נענשו בני ישראל בתחלה בפרט שלא נמלכו תחלה במקום לדרוש את ה׳ אם כדין הם עושים: %% עז כתב שכנה"ג בשם המאירי למדנו שאף בהצלת עצמו ויחיד אצל רבים וקטן אצל גדול אין דוחין נפש מפני נפש: %% עח אבל שנים שיושבין ובקשו להרוג אחד מהם אם הא׳ ת"ח והשני הדיוט מצוה להדיוט לומר הרגוני ואל תהרגו חברי ~ת"ח~}אלטונא תקח: ס"ח}: %% עט אם אמרו תנו אחד ונהרגהו ואם לא נהרוג את כולכם. והיה טריפה ביניהם אפי׳ לא יחדוהו ימסרוהו בידם. הרב המאירי: %% פ ע״כ שכנה"ג בשמו אהא דאמרינן אם יחדוהו ימסרוהו להם כל שיש בו הצלת שנים (משמע דבהצלת אחד לא מהני יחוד) ושפסק כר״י שאפי׳ אינו חייב מיתה יע"ש: %% פא כותי האומר לישראל תן לי כלי זיינך ואהרוג את ישראל זה ואם לאו אהרוג אותך והעכו״ם אינו יכול ליטלו שלא מדעתו אין לו לתת לו לפדות נפשו הרדב״ז וצ״ע כי נראה דלא שייך הכא מאי חזית כיון שאינו הורג בידיו. ואע״פ שנסתפקתי אם מותר להציל עצמו בגרמא דש"ד ונטיתי להחמיר היינו היכא דעושה מעשה כגון המשסה את הכלב או להראות לעכו״ם היכן היהודי טמון דמיקלי קלי ליה משא"כ לתת כלי זיין לעכו"ם דאיהו לא קעביד מידי (ואע״פ ששנינו אין מוכרין להם כ"ז אבל א"צ למסור עצמו להריגה על כך כ"ש שאינו אלא ספק. דילמא גזים ולא עביד אע״פ שי"ל דקרוב לוודאי הוא כי קנאה חמת גבר ולא יחמול ביום נקם וא"כ אפי' בישראל כה״ג יש להחמיר. וכן כתוב פגוש דוב שכול באיש ואל כסיל באולתו ל"ש עכו״ם ל"ש ישראל: %% פב ע״כ אם יכול העכו״ם להרגו באבן או באגרוף בלא כ״ז של זה אינו חייב למסור עצמו: %% פג וכתב בשם הר״מ ריקנטי אם אמר שלטון לישראל הנח לי לקצץ אבר אחד מאיבריך. שאינך מת בו. ואם לאו אמית את ~אדם~{אלטונא תקח: ישראל} חברך י״א שחייב להניחו שיקצץ לו אבר ולא יניחנו שיהרוג את חברו ע״כ ואין ראיה לדבר זה שיחויב אדם מישראל שאינו רודף להציל באחד מאיבריו את הנרדף מזולתו זה לא שמענו אבל ההפך שמענו בגדולה מזו. דהיינו אפי׳ בזיונא דגופא לא מידחי כמש״ל בס"ד אמנם נראה דרשות היא ומצוה גרידא. גם צ"ע בסכנת אבר שלפעמים יש בו סכנת כל הגוף ואע״פ שאינו מאיברים ראשיים המטריפים גם יסורין קשים ומרים. נראה שא״צ לסבול בשביל הצלת חברו. דנגידא קשי ממותא וכמו שאין רשאין למסרו ליסורין בעלילה אם אינו חייב. אפי׳ הן נהרגין אם לא יתנוהו כמש"ל בס״ד ק"ו שאין אדם חייב למסור עצמו ביד ~כותים~{אלטונא תקח: גוים} ליסורין בשביל הצלת חברו: %% פד ואפי׳ לתת בעדו כל אשר לו אח לא פדה איש. וייקר פדיון נפשם וחדל לעולם אם לא לעתים רחוקות. כריב"ח עם ריב״א (ואע״ג דשבי כולהו איתנהו ביה. אין פודין את השבוים יתר על כדי דמיהן): %% פה גם נראה פשוט שאין אדם רשאי למסור עצמו להריגה להציל חברו מרצון פשוט ומאהבה שאינה תלויה בדבר. אם אינו יודע בבירור שחברו ת״ח כשר וצדיק יותר ממנו (כדלעיל בשם ס"ח. או בשביל אביו ורבו כדלקמן) דאל״ה ודאי אמרי׳ מאי חזית דדמא דידיה סומק מדידך ולפיכך אפי׳ בנו יחידו אשר אהב אינו יכול להציל באופן זה אם לא שהאב זקן שא״א לו לקיים עוד מצות פ"ו בזה נראה להקל כשהבן אדם כשר לפחות אפי׳ אינו גדול כמותו ולא ממלא מקומו או שהוא ילד קטן שעדיין לא התנכר במעלליו ועדיין צ״ע: %% פו עש״י (סס״ח) מעשה הנושה בא לקחת בחובו א' משני ילדים שהאחד זכר ואחת נקבה. ורוצה להעבירו על דת ולטמעו בין ~הכותים~{אלטונא תקח: הגוים} והוריתי שהזכר קודם להצלת נפשו כמו להחיות גופו: %% פז וכן שנינו בזמן ששניהם עומדים לקלקלה האיש קודם לאשה ופירשתי בלחם שמים דהיינו בשניהם מזומנים למשכב או כמעשה שהיה בפלגש בגבעה שמוסרין נקבה להציל הזכר (ולא נצרכה אלא לאשת איש יע"ש) עוד כתבתי שם דאפשר לומר לענין למסור בידים אשה ואיש שוין ומעשה שהיה מאן לימא לן דשפיר עבד (אף על פי שכתוב בתורה נמי גבי בנות לוט כה״ג התם עדיין לא ניתנה תורה) אלא לפדות בלבד מיד הנכרים מן הקלקלה ומן המיתה הוא שקודם הזכר: %% פח וכן כהן קודם ללוי. לוי לישראל: %% פט צ״ע אם גם נקבות של שלשה יוחסין אלו יש להן מעלה זע״ז בענין זה לפי שקדושת כהנת ג"כ מרובה שאוכלת בתרומה ובמורם מן הקדשים וי"ל מתנות כהונה (ואם זנתה בזיקת בעל בשרפה) ובת לוי אוכלת במעשר ובניהם פטורין מן הבכורה מ״מ מסופקני אם זה כדאי לחוב לאחרות וקצת הוכחה מדשתקו מנה הפוסקים לגמרי ולא הזכירו דין קדימתן לענין פדוין שבויות וכן לענין צדקה לא שמענו מימינו מי שמקדימה עם היות האמת שמעלות הכהונה והלויה ירדו בדורות הללו שאפי' לזכרים אין נותנין דין קדימה בדברים אלו (אם לא באיש מפורסם) וזה מפני שאינם אלא כהני חזקה. מ"מ הדבר שקול אצלי: %% צ ישראל. לחלל. חלל לשתוקי (ומי שחציו בן חורין נראה שקודם לשתוקי) שתוקי לאסופי אסופי לממזר ממזר לנתין נתין לגר גר לעבד משוחרר ונקבותיהן של שבעה יוחסין אלו. נראה פשוט שיש להן קדימה זה על זה: %% צא ונ״ל שיש עוד דין קדימה לכל אלו על חרש וקטן. והם קודמין לשוטה ואפי׳ היו אלו השלשה ישראלים מיוחסים כל העשרה יוחסין גדולים פקחים עם נקבותיהן קודמין ואצ״ל בחש״ו שלהם: %% צב עוד יש מין קדימה אחרת בעשרה יוחסין בכל א' בפ״ע לבחור על זקן סתם ולזקן בריא על חולה ולחולה על סריס ולסריס על המסוכן ולמסוכן על הטריפה אבל ~בן~{אלטונא תקח: בין} מחוסר אבר לשלם נראה שאין חילוק בענין זה אם לא בראש הגויה והיינו בכלל סריס א״נ הגדם אפי׳ ביד אחת איזה שהיא שמא אין קדושתו מרובה כשלם מפני שאינו יכול להניח תפלין אבל הקטע יכול לקיים כל המצות והני ארבעה דהיינו חולי סריסות טרפה חסר יד שייכי נמי בחש״ו: %% צג עוד יש להקדים בכל אלה המינין זכר תמים לאנדרוגינוס אנדרוגינוס לנקבה ונקבה לטומטום והוא קודם לסריס): %% צד אימתי בשכולן שוין בתורה ובמע״ט אבל אם היה ממזר ת״ח (ר״ל הגון וירא שמים שאל״כ טוב ממנו הנפל) וכ״ג ע״ה ת"ח קודם וכל הגדול בחכמה קודם את חברו: %% צה ואשה לגבי זכר בענין זה ודאי לא חשיבא דאינה מצווה על ת״ת מיהו אם היתה אחת צנועה ומשכלת ואשת חיל ואחרות הדיוטות ודאי אשה יראת ה' היא תתהלל וקודמת לבל תתחלל אם יש בידינו לפדות ולהציל רק אחת מהנה איזה ~שנראה~{אלטונא תקח: שנרצה} (אע״ג דלמסור בידים אין חילוק וכולן שוות לטובה כדלעיל): %% צו ואם היה אחד מהם רבו או אביו אע״פ שיש שם גדול מהם בחכמה רבו או אביו שהוא ת״ח קודם לזה שהוא גדול מהם בחכמה: %% צז אבל בן אצל אב אין לו מעלה על ת״ח אם אינו גדול כמותו אבל הוא קודם לאח ולבן הבן בשוין כך נ״ל שכל הקודם בנחלה קודם להצלה וכל הקרוב קרוב קודם בשניהן שוין הכל כמו לענין צדקה ופדיון שבוי' (כמו שיתבאר בס"ד): %% צח וכל זה במסורין ביד נכרים על עסקי נפשות או ג״ע בודאי אבל להוציא מבית השביה סתם אשה קודמת לאיש ואמו קודמת לאביו ולרבו: %% צט הוא קודם לכולן בין להצלת נפשות בין להוציא מהשביה: %% ק (מיהו נ״ל דלהציל מן המיתה יכול למחול על דמו בשביל אביו אפי׳ אינו ת"ח כמותו ובשביל רבו מובהק פשיטא כדלעיל אבל לטמא במשכב זכור נראה שאינו רשאי לוותר בבחירתו) ויש אומרים דלהוציא מבית השביה אמו קודמת אפילו מלעצמו כל שאין בה סכנת נפשות: %% קא עש"י מעשה שאחד המית נפש במזיד ונתפש בדיניהם ולפי שלא היו שם עדים מספיקים גזרו עליו להשבע שבועה חמורה שהוא אינו הרוצח שלא היה רשאי להציל עצמו בשבועת שוא וכ"ש שאין מורין לו היתר: %% קג {אלטונא תקח: ועש"י (סמ"ג) בא"א שזינתה ונתעברה. שלדעתי מותרת לגמוע סם להמית העובר הממזר. דלא כחו"י (אבל בעובר הכשר פשיט' דאסו' אפי' בן הנדה. הרי הוא כשאר עובר כשר) ולא עוד שאפי' להמית היא את עצמה אפשר שאינה נענשת} אבל אם זינתה כשהיא מעוברת אסור לה להכניס עצמה ~מסכנה~{אלטונא תקח: בסכנה} מחמת העובר הכשר שבמעיה: %% קד כענין שאמרו באונסין כך אמרו בחלאים כיצד מי שחלה ונטה למות ואמרו הרופאים שרפואתו בדבר פלוני מאיסורין שבתורה עושין לו ומתרפאין בכל איסורין שבתורה במקום סכנה חוץ מע"א היינו (עצי אשרה ודכוותה יין שנתנסך וזבחי מתים אבל סתם יינם יתבאר דינו עוד בעז״ה ודיני שאר איסורין במקומן בה״ל מא״א) וג״ע ש״ד שאפי׳ במקום סכנה אין מתרפאין בהם: %% קה ואם עבר ונתרפא עונשין אותו ב״ד עונש הראוי לו כך הוא לשון ~בס׳~{אלטונא תקח: ב"ס} המדע ולא ידענו מנין לו זה ונראה כסותר דבריו שכתב למעלה שאין מלקין אלא לעובר ברצונו ואם בע"א עצמה החמורה כך ק״ו דרך רפואה שאין עבודתה בכך ואצ״ל באביזרייהו דאינך ב׳ עברות וי״ל בדוחק דווקא מלקות דבמקום מיתה עומדת אין עונשין אותו ולא בשום עונש הגוף אבל קונסין אותו עונש ממון לפי הנראה לב״ד למגדר מילתא ואם שנראין הדברים מסברא מ״מ עדיין צריכין ראיה איברא היכא דאפשר להתרפא בדברים המותרין ושביק היתירא ואכל איסורא אע"פ שעושה במקום סכנה פשיטא שעונשין אותו ואפי׳ היה משאר איסורין שבתורה אם ההיתר מזומן מיד כמו האיסור ה״ז עובר במזיד בשאט בנפש וצריך כפרה לפיכך ב"ד שלמטה מלקין אותו ומנקין אותו: %% קו ומניין שאפי' במקום ס״נ אין עוברין על אחת מג' עברות אלו שנא׳ ואהבת את ה' אלהיך בכל לבבך ובכל נפשך ובכל מאדך אפילו הוא נוטל את נפשך והריגת נפש מבני אדם לרפאות נפש אחרת או להציל אדם מיד אנס דבר שהדעת נוטה לו הוא שאין מאבדין נפש מפני נפש (מדוע לא נלמדנו מהכתוב ואהבת לרעך כמוך) ועריות הוקשו לנפשות שנא׳ כי כאשר יקום איש על רעהו ורצחו נפש כן הדבר הזה: %% קז דבר פשוט הוא שע"א חמורה מן התורה כולה נ״מ שאם ישראל בשביה אצל עכו״ם ונותן לו הברירה לע״א ולשמור התורה או לעבור על כל התורה ושלא לע״א בודאי יעבור על כל התורה ולא יע״א ואפי יכריחנו לעבור גם בג"ע וש"ד באופן שזכרנו דהיינו שהוא קרקע עולם שאינו עושה מעשה כגון לאנוס אשה או איש לתקוע אותו בערוה או לשכבו במשכב זכר וכן להשליכו על התנוק למעכו: %% קח אבל בשתי העברות האחרות ודאי שפיכת דמים חמורה מג״ע באופן זה עצמו שאם יעמיד האנס ביד הישראל האנוס שיבחר לו אם להניחו לתקעו בערוה (וכן אשה לבעול אותה) או למעך בו נפש יבחר לו להכשילו בדבר שבערוה בעל כרחו ולא בש״ד זה נראה פשוט לפי שאי אפשר להחזיר נפש וש״ד היא עברה שא״ל כפרה כ״א בדם שופכו משא״כ בעריות דאית לה תקנתא בתשובה וגם בלהעבירו בכפיפת קומתו לפני ע״א בע״כ או למעך בו הנפש צ״ע איזה חמור אחר שאינו עושה מעשה: %% קט אע״פ שאין שליח לדבר עברה מ״מ האומר לשלוחו גדול צא והרוג הנפש המשלח חייב בדיני שמים ובדינא זוטא לכ״ע: %% קי כתוב בס״ח (סתש״א) בני אדם שבספינה והיה רוח סערה (כולל) אין רשאים להטיל גורלות שאם יפול על אחד מהם צריך להפילו בים אין לעשות זה כאשר עשו ליונה בן אמתי דהשתא אסמכתא לא קניא לענין ממון (צ"ע שגם לענין ממון לאו אסמכתא היא כי הארץ נתחלקה בגורל והכי קיי״ל האידנא נמי (עח״מ סקע״ג) אע״פ שרא״ש שם חולק אמנם ודאי אין למדין נפשות מממון) כ״ש לענין נפשות שלא יסמכו על הגורל ואשר כתוב ויאמר שאול הפילו ביני ובין יונתן בני וילכד יונתן (הו״ל לאתויי מעשה דעכן דקדים שנצטוו מפי הגבורה לדון נפשות ע"פ הגורל) שם היה הארון ומה׳ כל משפטו אבל עתה אין לסמוך על הגורל שנא' ויריתי לכם גורל פה לפני ה'. ואפי' בממון אין מפילין גורל אלא כשחולקין בשוה ולכך היו צריכין שני שעירי יוה״כ להיות שוין ור״ל משא"כ בבני אדם דבר ידוע הוא שאין אחד דומה לחברו לא במראה ולא בקומה ולא בכח ובבריאות ואין פרצופיהם שוין ואין דעתן שוה: %% קיא אבל בני אדם שעוברים בים ועמדה עליהם רוח סערה לשבר הספינה או להטביעה ושאר הספינות עוברות בשלום בידוע שיש בספינה מי שחייב ורשאים להפיל גורלות על מי שיפול הגורל שלש פעמים רצופים רשאים להפיל{אלטונא תקח:ו} בים ומתפללים שלא יפול על הזכאי אלא על החייב שנא' ה׳ אלהי ישראל הבה תמים. וכתיב ויפול הגורל על יונה וכתיב ויאמר שאוני והטילוני אל הים ולמה לא אמרו ליונה תשליך עצמך אל הים אלא לא רצה להשליך עצמו ועוד עכו"ם היו בספינה ומוטב שישליכוהו הם ואם יש שם כלי או עריבה אל ישליכוהו בים אלא יתנוהו באותו כלי (אל הים) ואם ינצל ינצל כ"כ בס״ח (סתרע"ט): %% קיב שם (סקצ״ח) מומר פרסי שאל ליהודים לשוב ולהיות יהודי אך אין לי אלא מעט כסף והעכו״ם מאמינים לי ורצוני ליקח מהם הרבה. ואח״כ לברוח עם הכל ולהיות יהודי. והשיב לו חכם אחד כיון שרצונך לשוב ולהיות יהודי אל תגנוב ואל תקח משום אדם אפי' מן העכו״ם ואמר חכם אחד כיון שלא המיר אלא בשביל שלא היה לו תאות נפשו מוטב שיקח מן העכו״ם ואחר כך יברח כו׳ ואם יתפסוהו וימיתוהו תהא מיתתו כפרתו אמר החכם השלישי דעו לכם כי טוב שלא תגידו לו מה לעשות כי הוא מיד יגיד לעכו״ם שהיהודים נתנו לו עצה על זה ויבואו לידי סכנה לכך אל תדברו לו וכן היה שהגיד לעכו"ם וכמעט שהעכו״ם הרגום ונתנו ממון הרבה על זה (ע״ש עוד סקפ״ח ועש״י ס"ג) ואם יש מומר פרסי ידוע לחשובי העיר שברצון היה חוזר בתשובה ואם יברח תהא סכנה לאנשי העיר שיאמרו היהודים הבריחוהו ~אלטונא תקח: ו~יכול הוא מעצמו לומר שרוצה ללכת לאיזה מקום לחוג (חג שלהם) {אלטונא תקח: ויקח עליו תכשיטיהם} עד שיצא מן המקום שמכירים אותו ולא יהיה התרעומת על היהודים: %% קיג וכתוב בספר מהרי״ל ~כותי~{אלטונא תקח: נכרי} שבא להתגייר. והיהודי מתיירא שיתפרסם ויבוא לידי סכנה מותר לדחותו. ואם אינו מניחו עד שיגיירנו. מותר לגלות למושל למען הציל נפשו של ישראל מן הסכנה: %% קיד בס״ח (סתכ״ג) ~אנס ספרי~{אלטונא תקח: שר} שהי׳ רע ליהודים שבעירו והיו רוצים לברוח משם ותפשם עד שדחקם ונשבעו לו שלא יברחו. אם תאמר ישאלו על השבועה ויתירו להם יהיה חלול השם (באמת חסידות יתרה היא זו כי שבועת אונס לא כלום היא ואפי׳ התרה אינה צריכה גם אין מקום לח״ה בכך כי גם העכו״ם יודע שאין שבועה באונס שבועה) ועוד שלא יאמין ליהודים יותר. ושמא יתפוש אחד ולא יניחוהו עוד בשבועה. אלא יתעסקו {אלטונא תקח: עם המלך או} עם שר גדול לקחת אותם משם בעל כרחו: %% קטו עוד שם בעיר אחת היה שר רע ~אלטונא תקח: פרסי~. והיה רוצה להעביר היהודים שבעיר מן הדת. וברחו ואמרו קהלות לגזור חרם שלא ידור יהודי עוד בעירו לעולם א"ל החכם אל תתנו מכשול לפני דורות הבאים אחרינו אלא תגזרו לזמן שהשר ההוא בחיים: %% קטז ע״ש שני בני אדם היו בעיר אחת ואחד היה חייב לעכו״ם ממון הרבה וחפץ לברוח שאין לו מה לפרוע. אם יודע שחברו ירא שמים שלא יגלה לעכו"ם יאמר לו אני רוצה לברוח כי אני חייב וחושש אני שמא יעלילו עליך. תצא קודם שאברח אבל אם ידחקו עכו"ם ליהודים שימירו הדת אם יכול לברוח. יברח ואל יעכב (ע״ש סתכ״א שלא התיר שבועה להפקיע ממון דעכו"ם): %% קיז שם (סתכ״ז) כתיב ושם א״א לא תזכירו לא ישמע על פיך. וסמיך ליה שלש רגלים תחוג לי בשנה למה הקישן לומר לך שלא יאמר ישראל לעכו״ם אני אלוה לך עד יום חג של ע״א פ׳ ועד יום של אותו אליל. אלא יאמר עד כך וכך שבועות וכתוב לא תזכירו (מהנוסף) שלא תגרמו לאחרים להזכירם ולא תשביעו אחרים בשמם. וכתיב ולא תקראו לי עוד בעלי. והסירותי את שמות הבעלים מפיה. ולא יזכרו עוד בשמם ואפי׳ שם חג שקורין מלאך. אל יזכיר ישראל ולא יאמר אני משביעך על אמונתך ולא יאמר לגר שם ע"א אפי׳ להתלוצץ בה ולא ישבע ביהדות שלו ולא יאמר אדם כשרוצה לישבע ~לכותי~{אלטונא תקח: לנכרי} אשבע לו באלהותו לשקר. גם זה לא יעשה ואל ~יעשה~{אלטונא תקח: יחשוב אדם אעשה ביזוי} לע״א {אלטונא תקח: ואשתין עליו או אעשה צואה עליו (נראה משום דאסור להסתכל בה משום אל תפנו אל מדעתכם)} אם יאמר ~הכותי~{אלטונא תקח: הנכרי} אלקינו או אדונינו יעזרך או יצילך או יהיה עמך אל יענה היהודי אמן. כי מחשבת ~הכותים~{אלטונא תקח: נכרי} לאלילים שלו. אבל אם יאמר אלהיך (או אלהים) או אדוניך יצילך. אז יענה אחריו אמן: %% קיח וכן אסור לומר לעכו"ם אלהיך יעזרך (בש״ע סקמ״ז בהג"ה נפל טעות כמ״ש האחרוטם שם) אבל מותר להחזיק ידי עכו"ם ולומר לו אלקים יעזרך: %% קיט מי שנתן עיניו באשה וחלה ונטה למות. ואמרו הרופאים אין לו תקנה עד שתבעל לו ימות ואל תבעל לו. אפי׳ היתה פנויה ואפי' לדבר עמה אחורי הגדר שלא יהו בנות ישראל הפקר ויבואו בדברים אלו לפרוץ בעריות: %% קכ כל העובר מדעתו בלא אונס על אחת מכל מצות האמורות בתורה בשאט בנפש להכעיס הרי זה מחלל את השם ואם עבר בעשרה מישראל הרי זה חילל את השם ברבים וכן כל הפורש מעברה או עשה מצוה לא מפני דבר בעולם לא פחד ולא יראה ולא לבקש כבוד עצמו אלא מפני הבורא ברוך הוא כמניעת יוסף הצדיק מאשת רבו. הרי זה מקדש את השם: %% קכא ויש דברים אחרים שהן בכלל ח״ה והוא שיעשה אותם אדם גדול בתורה ומפורסם בחסידות דברים שהבריות מרננים עליו בשבילם ואע״פ שאינן עברות ה"ז חילל את השם כגון שלקח ואינו נותן דמי המקח לאלתר והוא שיש לו. ונמצאו המוכרים תובעין והוא מקיפן (ודבר זה מפורש בקבלה בלאו. א"ת לרעך לך ושוב ומחר אתן ויש אתך) או שירבה בשחוק (שמרגיל האדם לערוה ועמ"ש במ״א על ענין בדיחותא) או באכילה ושתיה אצל עמי הארץ ~ובניהן~{אלטונא תקח: וביניהן} או שדבורו עם הבריות אינו בנחת. ואינו מקבלם בסבר פנים יפות אלא בעל קטטה וכעס. וכיוצא בדברים אלו. הכל לפי גדלו של חכם צריך שידקדק על עצמו. ויעשה לפנים משורת הדין: %% קכב וכן אם דקדק החכם על עצמו והיה דבורו בנחת עם הבריות ודעתו מעורבת עמהם, ומקבלם בסבר פנים יפות ונעלב מהם. ואינו עולבם. מכבד להם ואפי׳ למקילין לו. ונושא ונותן באמונה ולא ירבה באריחות עמי הארץ וישיבתן. ולא יראה תמיד אלא עוסק בתורה לשם שמים עטוף בציצית. מוכתר בתפילין ועושה כל מעשיו לפנים משורת הדין (והוא שלא יתרחק הרבה ולא ישתומם) עד שימצאו הכל מקלסין אותו. ואוהבים אותו ומתאוים למעשיו. הרי זה קידש את השם. עליו הכתוב אומר. ויאמר לי עבדי אתה. ישראל אשר בך אתפאר: %% קכג ולא כל הנאהב להמון. הוא החסיד וירא שמים אמיתי. שכבר קדמוהו חז״ל ואמרו האי צורבא מרבנן דמרחמו ליה בני מתיה לא משום דמעלי אלא משום דלא מוכח להו במילי דשמיא. וכן להפך רבה הוו סנו ליה פומבדיתאי מפני חסידותו ושלא נשא להם פנים (ועמ"ש בלח״ש פ״ג דאבות על מ״ש שם כל שרוח הבריות נוחה הימנו. ותנוח דעתך) וכן הוא בכל הדורות ביחוד בזמנינו זה רוב ב״א פתאים שונאים אוהבים האמתיים הנאמנים ואוהבים שונאיהם הרמאים. הגונבים דעתם וכל מעשי הזיפים הללו. אינו אלא למצוא חן בעיני ההמון ואין עינם כ"א על בצעם הוא אלוה נכר המפורסם הנקרא ממון עליו יניעו ראש לכוף כאגמון. אותו עובדים בכל כחם מכבדים ואת שמו מייחדים למען יהיו אצלו אמון שעשועים יום יום להשתחות לו בבית רמו״ן. אולי יגלה להם מטמון לעשות להם יד ושם ולבנות להם ארמון. מאבל השוטים עד בית הישימון. ואין כאן המקום להאריך במעשי הרמאים ובעניניהם אוי לי אם אומר. אוי לי אם לא אומר. אכן די לנו במה שהורונו חז"ל הפקחים בפרק היה נוטל (וכמ״ש שבע פרושים הם. ואמרו הזהר מן הצבועים שעושים מעשי זמרי ומבקשים שכר כפנחס) ובאחרון דסוטה בגמרא בפיסקא משרבו בעלי הנאה נתעוותו הדינין ונתקלקלו המעשים ואין נוח בעולם. וכולי (כמ"ש בגמרא באורך לא בע״י) ומי שלא פקח עיניו בדברי חז״ל בודאי הוא מוכה בסנוורים ולא יועילו לו כל הדרשנים והדברנים. ויסיר שפה לנאמנים הי״ת יסיר כל בדילנו וישיב עטרת האמת הנעדרת לישנה. אבן מאסו הבונים. היתה לראש פנה:
<h4>ב</h4>
% פנה ב

%% א כל המאבד שם מן השמות הקדושים הטהורים שנקרא בהם הקב״ה לוקה מן התורה שהרי הוא אומר בעכומ״ז ואבדתם את שמם מן המקום ההוא לא תעשון כן לה' אלהיכם: %% ב ושבעה שמות הם *א* השם הנכתב יו"ד ה״א ו"ו ה"א. והוא השם המפורש. *ב* הנכתב אדני. *ג* אל. *ד* אלוה. *ה* אלהים. *ו* שדי. *ז* צבאות. זוהי הגירסא הנכונה: %% ג ~וי"א~{אלטונא תקח: וי"ג} גם אהיה אשר אהיה: %% ד שם הוי״ה בכל מקום שנכתב במקרא. הוא קדוש אפי׳ בירמיה כ״ג וסוף יחזקאל. ואסור למחקו: %% ה אבל שם אדני פעמים כתוב שלא לכוונת שם הקדוש. כגון הנה נא אדוני סורו נא. אבל אל נא אדני הוא קדוש עמש״ל: %% ו גם השם הויה כשלא נכתב לשם קדושה אינו קדוש ונמחק: %% ז היה צריך לכתוב השם. ונתכוון לכתוב יהודה וטעה ולא הטיל בו דל"ת. אח״כ העביר הקולמוס על כל אותיותיו לקדשו. פלוגתא דר״י ורבנן. והלכה כרבנן. רי״ו: %% ח שם אל. יש רבים בכתובים שאינם קדושים (אם קדשם אין קדושה תופסת בהם) וכן אלהים וכן אלוה: %% ט אלה שבתרגום דניאל ושבעזרא. אלה שמיא פשוט שהוא קדוש. ואסור במחיקה. וכן הנטפל אלהי שלח: %% י ואפי׳ השם שקורין האו״ה כגון דיא"ו בלעז גא"ט בל״א אסור למחוק אם כתבו ~בני אדם~{אלטונא תקח: ישראל}: %% יא שדי כשהוא חלק משם ב״א כגון עמישדי צורישדי. נמחק וכן צבאות במקום שאינו כינוי להשם כגון יצאו צבאות ה׳ נמחק: %% יב ואצ"ל בצבאות או באילות שהוא ענין אחר: %% יג נקודות השם מותר למחוק מהרי"ל בתשובתו: %% יד השם שנכתב בסדורים בשני יודין כזה י״י או ביו"ד א׳ על גביהם כזה <sub>י</sub><sup>י</sup><sub>י</sub> בכתבי מהרא״י נטה להחמיר שלא למחקו: %% טו אין חילוק במחיק׳ בין גריד׳ בסכין להעברת קולמוס שפוסל האות: %% טז כל המוחק אפי׳ אות אחת משבעה שמות אלו לוקה: %% יז כל הנטפל לשם מלפניו. מותר למחקו כגון למ"ד מן לי״י. ב׳ מבאלהים. וכיוצא בהן אינן בקדושת השם: %% יח וכל הנטפל לשם מאחריו. כגון ך׳ של אלהיך. וכ״ם של אלהיכם וכיוצא בהם אינם נמחקים. והרי הם כשאר אותיות של שם. מפני שהשם מקדשם ואע״פ שנתקדשו ואסור למחקם המוחק אלו האותיות הנטפלות. אינו לוקה. אבל מכין אותו מכת מרדות: %% יט כתב אל״ף למ"ד מאלהים. יו"ד ה"א מהוי״ה. אינו נמחק. ואין צריך לומר יה. שהוא שם בפני עצמו (ולא מנה אותו למעלה מפני שהוא בכלל שם הויה אבל פשוט שלוקין עליו ג״כ) מפני שזה השם מקצת שם המפורש הוא: %% כ אבל הכותב שי״ן דל״ת משד״י. צדי"ק בי״ת מצבאות. הרי זה נמחק. עד שלא גמר השם. אבל משכתב כל השם אסור למחוק אפי׳ אות אחת מאלו: %% כא יו״ד אלהי (בין צרוי בין פתוח) אלהיך אלהיו אלהיכם אלהיה אלהיהם (במקום שהוראתם בקדושה) אלהינו. ודאי שרשית היא ואסורה במחיקה מן התורה ולוקין עליה כדמוכח בהדיא מלשון הגמ׳ והר״מ ז"ל דלעיל ועש"י (סקנ"ב) שהשבתי על במ"ב ובט"ז ז"ל בארוכה. במ״כ שגגה גדולה יצאה מלפני השליטים האלה בענין זה: %% כב וע"ש אם השמיט הסופר יו"ד מאלהינו ושאר נטיות מה דינו. גם שם מתבאר כשהשמיט ו׳ מאלוה. אם הוא קדוש. ושם (סקנ״ג) בענין קדירה (ויזכר אי״ה במקומו): %% כג וכל שאר שמות הכינויין שמשבחין בהן את הקב"ה כגון חנון ורחום הגדול הגבור והנורא. הנאמן קנא וחזק. וכיוצא בהן הרי הן כשאר כתבי הקודש ומותר למחקן לצורך תקון הספר: %% כד כלי שהיה השם כתוב עליו. קוצץ את מקום השם וגונזו ואפילו היה השם חקוק בכלי מתכות. או בכלי זכוכית והתיך הכלי. הרי זה לוקה אלא חותך את מקומו וגונזו: %% כה וכן אם היה שם כתוב על בשרו ה״ז לא ירחוץ ולא יסוך ולא יעמוד במקום הטנופת. נזדמנה לו טבילה של מצוה. כורך עליו גמי. וטובל ואם לא מצא גמי. כורכו בבגדיו ולא יהדק. כדי שלא יחוץ שלא אמרו לכרוך עליו אלא מפני שאסור לעמוד בפני השם. כשהוא ערום ונראה שכך יעשה גם כשהולך להסך את רגליו וכן כשנזקק לאשתו ואז כורך ומהדק: %% כו הסותר אפילו אבן אחת דרך השחתה מן המזבח או מן ההיכל. או משאר העזרה לוקה. שנא' בע״א כי את מזבחותם תתוצון. וכתוב לא תעשון כן לה' אלהיכם וכן השורף עצי הקודש דרך השחתה לוקה. שנא׳ ואשריהם תשרפון באש. וכתיב לא תעשון כן לה׳ אלהיכם: %% כז כתבי הקודש כולן ופירושיהן ובאוריהן. אסור לשרפם או לאבדם ביד. והמאבדם ביד מכין אותו מכת מרדות: %% כח ואסור לגרום להם הפסד וגזרו על כתבי הקודש שיטמאו את הידים מטעם זה. לפיכך אסור להצניעם אצל האוכלים שלא יבואו העכברים וישחיתום וכן צריך להזהר שלא ירד עליהם הדלף. ולשמרם מלחלוח מים ומכל דבר המפסידם וכתוב בס״ח פ"א הוציאו צדיק א' מקברו והכוהו בא לאחד בחלום ואמר לפי כשהייתי רואה הספרים נמחקים לא הייתי קושרם בטבלאות לכך הוציאוני והכוני: %% כט שם. אל ימשכן אדם ספרים ביד העכומ״ז ואפי' הספרים ביד יהודי. לא יאמר לעכו"ם תלוה לי על הספרים והניחם בביתי וקח לך המפתח: %% ל דפוס כתיבה מעלייתא היא לכל מילי. כ"ה הסכמת כל האחרונים. א״כ אם ישראל המדפיס ודאי דהמוחק שם מהם לוקה דבר תורה ואפי׳ אם נדפסים ע"י פועל עכו"מז אסור למחקן דהא קי"ל ס״ת שכתבו עכו״מז יגנז: %% לא וצריך להשגיח לשמור הדפים של ס׳ קודש שבדפוס מכל דבר המאבדם כמו דברים שבכתב ממש ואפי׳ הם כתב שקורין רש״י או משקיט. ובכל כתב של לעז. לא פקע קדושת דברים של קודש: %% לב ועמו"ק (סקנ"ד) על ענין קושרי ספרים שמדבקין כתבי קודש בלוחות הספרים שנתעורר עליו במג"א ויפה כתב כי בודאי הוא איסור גמור אמנם הסכמתי להקל בדפים המקולקלים שיצאו מתחת מכבש הדפוס בראשונה. שהם מוטעים מאד. ולכן ודאי זוהי תקנתם דמ״מ אסור לנהוב בהם בזיון. ועל כן יש לדבקם ללוחות הספרים ולכסותם בנייר מדובק עליהם מלמעלה. וכך יפה להם: %% לג עוד זאת צריך להזכיר ולהזהיר מאד ההמון הבלתי יודעים כשנותנים ספרים ישנים לאומן עכומ״ז לקשר׳ מחדש. שיקחו תחלה הלוחות מהם ויצניעום לצורך ס׳ קודש אחר. או יעמדו עליהם ויראו שיחזיקו אותן הלוחות עצמן לס׳ הקדוש (אע״ג דלא חיישינן לאחלופי באומן. דלא מרע נפשיה כדקי"ל בעלמא. היינו להחליף טוב ברע ברם הכא איכא למיחש שיחליף רע בטוב. וחדש מפני ישן יוציא. כסבור למצוא חן במלאכתו הנאה. ותו דהכא ליכא למיקם עלה דמילתא כה״ג אפי׳ להחליף טוב ברע איכא למיחש גם לפי חומר הענין ולפי קלותו בעיני העכומ"ז ראוי להזהר יותר. שלא יצא ממנו תקלה בלוחות הישנות שכבר היו תשמיש קדושה לעשותן תשמיש לס׳ ע"א ח״ו וביחוד אם דבוקים בהם גם דפי של ס׳ קודש כנ״ל שהעכומ״ז יקחם משם להשתמש בהם תשמיש בזוי ח״ו ויש בזה מכשול עון חמור ר"ל: %% לד אבל באזכרות ופסוקים הנמצאים בס׳ מירם כענין מ״ש בחו״י (סק״ו) נראה שאין לחוש להם כל כך מתשמיש בזוי. אף על פי שהרב הנ"ל מחמיר גם בהם והמחמיר יחמיר וצריך לשרפם ודאי. כמ״ש עליו בס״ד דודאי לא עדיפי מס"ת דכתבו מין. ישרף: %% לה אבל פסוקים ושמות שבס׳ עכו"מז שאינן ס׳ מינות דינם בגניזה: %% לו אפי' היה השם בבגד מעשה מחט בתפירה ורקימה או באריגה ע״י ישראל אסור להפריד החוטין או אפי׳ לנתק חוט אחד מאותיות השם: %% לז כל השמות האמורות באברהם קודש אף זה שנא׳ ה׳ אם מצאתי חן הרי הוא קודש לא ידעתי מה הי״ל לבעל הלק"ט (סס"ז) שעשה מזה ספק מאחר דמסקנא דתלמודא כמ"ד קודש. ואם באנו לחוש למ״ד הנדחה בגמרא לא מצאנו ידינו ורגלינו בבה״מ בכ"מ ח"ו לחשוב כזאת אף כי במקום שאין אחד מפוסקי הלכות שעלה ע״ד לפקפק בו ואין לחוש למדרשים ומפרשים בהוראה: %% לח וכל השמות האמורות בלוט חול. חוץ מזה אל נא ה׳. הנה נא מצא עבדך חן: %% לט כל השמות האמורות בגבעת בנימין. קודש: %% מ האמורות במיכה חול (פסק כת״ק ולא נהירא דמסתברא כמ״ד יו"ד ה"א קודש. ואי משום דר"א שמותי הוא דקאמר לה דילמא ר״א בן שמוע הוא ותו במ״ס גרס ר׳ יוסי וקי״ל דנמוקו עמו וקרוב בעיני דת"ק מודה לו ולא בא ר״א אלא לפרש כדאשכחן טובא דכוותה עכ"פ איך שיהא אפי׳ הוא מחלוקת שקול. צריך להחמיר בו כמו בכל ספק של תורה וכן תפסו כל המפרשים והסופרים לקדש כל שם הויה ואין כאן ספק כלל לדעתי ותו לא מידי): %% מא כל שמות האמורות בנבות קודש: %% מב כל שלמה האמור בש"ה קודש והרי הוא כשאר הכנויין חוץ מזה האלף לך שלמה (וי״א אף זה קודש וזהו חול דמטתו שלשלמה): %% מג כל מלכיא שבדניאל חול חוץ מזה אנת מלכא מלך מלכיא והרי הוא כשאר הכנויין כך הוא לשון הר"מ ופי' בכ״מ כוונתו לענין שבועת העדות א"כ אין מקומו כאן דבאיסור מחיקה איירי ואין זה מדרכו של הר״מ להביא דברים חוץ למקומן לגמרי ועוד מאי חוץ מזה דקאמר אטו מאן דמשבע בהאי קרא דווקא משבע זה א״א להשמע. והלא לפי הבנת הכ"מ לא בעי לאשמועינן אלא אם חשובין כנויין להשביע בהם בע״פ על כן פירושו לא נכנס באזני כלל אע״פ שכתב כך גם בשם הר"ן והריטב״א והרא״ש (ולא ראיתי תשו' הרא״ש) אבל לדעתי אין לך בדבריו אלא לפי מקומן דודאי באיסור מחיקה עסקינן הכא. איברא אע״ג דכנויין מותר למחקן כמש״ל מ"מ חמירי ודאי כמ"ש בב"ה י״ד סרע״ז בשם א״ח שכתב בשם רס״ג הכינויין דווקא אם טעה בהם הסופר וכתבן שלא במקומן מותר למחקן וכתב הראב"ד ואם לא טעה אסור למחקן או אם כתב כל הפסוק אסור למחקו אפי׳ טעה והיא עצמה דעת הר״מ ז״ל אע״פ שבב"ה כתב שם וא״נ כן מפשט דברי הר״מ בכה"ג אמרינן שבקיה דדחק ומוקי נפשיה שהרי פשט לשונו אינו סובל פירוש אחר כמו שהוכחנו: %% מד ונראה פשוט ג"כ בדעת הר"מ דשלום ודאי לא גרע משלמה ולא הוצרך הר"מ להביאו מטעם זה דס״ל חדא מילתא ונכלל בשלמה (אע״ג דמשמע דלא ס״ל כההיא דאסור ליתן שלום בבה״מ. מדהשמיטו בהל' ק״ש מיהו לדידן דקי"ל הכי נראה דשלום אסור במחיקה נמי כיון דמסיק תלמודא דקב"ה גופיה איקרי שלום וחמור ודאי מכינויין וכיון שכן יראה שהוא הדין לשלמה דש"ה ודכוותיה אסורין במחיקה לגמרי כשמות הקודש ולא ככינויין בלבד ויבוא זה וילמד על זה שהרי שלמה מטעם שלום הוא. ע״כ ד"א הם שוב באה לידי תשו׳ הרא״ש וראיתי דבריו סוף כלל ג׳ ולאו כיפי תלי לה דסמך על המנהג שאין העולם נזהרין כשכותבין שלום באגרת. ונזרקין ולא ילפינן ממקלקלתא. ונקיי הדעת המדקדקין במעשיהן נזהרים בכך. לפיכך נהגו עכשיו שאין גומרים תיבת שלום באגרת כמ״ש מהרי״ל ג"כ בשם ס' תשב״ץ וידוע שהוא מחובר מתלמיד הר״מ ב״ב מר״ב. והוא היה גם רבו של הרא"ש ולדברי הרב שומעין שאמר כהלכה כי בודאי אין הדעת נותן שיהא דבור חמור מכתיבה ואיפכא מסתברא. כ"ש הכתוב במקרא אטו לא שנו ליה בין קדושת קרא כדכתיב ובין אגרת שלומים בעלמא והא פשיטא ליה לראב״ד אפי׳ בכינוין דעלמא דאין נמחקין כה״ג כ״ש בהא דחמיר כמש״ל לפיכך נ״ל שר׳ מצליח יפה כיון והצליח בדבר זה: %% מה ויש איזה שמות בתורה ובנ"ך שיש בהם ספק אם הם קודש וצריך להזהר שלא למחקן שמא נתקדשו ואם צריך לקדשן ואי אלו הם יבואר בעז״ה בהל׳ כתיבת ס״ת ומקרא: %% מו יש מי שמחמיר שלא למחוק אפי׳ כשכתוב ר״ת כזה הקב״ה וכן בכינוי רחום (לדעת הראב״ד בה׳ ק״ש) לפי שלא נמצא דוגמתו לתואר בן אדם וכך ראוי ליראי ה׳ ולחושבי שמו: %% מז שמות ב״א שיש בהם מאותיות השם כגון יהודה יהושע יהוא פשוט שנמחקין כמו שאר תיבות שבמקרא וכל מה שאמרנו בו שנמחק היינו לצורך תיקון. שמוחק והולך כפי הצריך לתקן טעות הסופר אבל שלא לצורך לא וכבר נ״ל שאפי׳ גרם מחיקה אסור בכל אות מכתבי קודש: %% מח וכשם שאסור לאבד כתבי קודש. כך אסור לאבד ולהשחית משהו מגויליהם לפיכך גם מה שנחתך ונגרד מהן לצורך תקון צריך לגנוז פירורין וגרדין שלהם ולא להשליכן במקום התורפה שנדרסין ח״ו: %% מט בד״א בכתבי קודש שכתבם ישראל בקדושה אבל אפיקורוס (בס׳ המדע גורס ישראל כמדומה שיצא לו מההיא דאר״י אין מינין באומו׳ והא משנינן לה אין רוב אומות מינין) שכתב ס״ת שורפין אותו עם האזכרות שבו מפני שאינו מאמין בקדושת השם ולא כתבו אלא במחשבת ע״א ומצוה לשרפו שלא להניח שם ~למינים~{אלטונא תקח: לאפיקורסים} ולמעשיהם: %% נ אבל עכומ"ז שכתב את השם גונזין אותו וכן כתבי הקודש שבלו. או שכתבן עכו״מז יגנזו:
<h4>ג</h4>
% פנה ג ~מיסוד~{אלטונא תקח: מיסודי} הדת

%% א *לידע* שהאל מנבא את בני האדם: %% ב ואין הנבואה חלה אלא על חכם גבור ועשיר. ואצ"ל שצריך להיות מקושט במדות טובות ומושל ביצרו: %% ג בד"א בישראל אבל בנביאי האומות. שאינו נגלה עליהן בדבור שלם. נגלה עליהן אפי׳ שאין בהן אחד מדברים הללו. כמ״ש בבלעם הרשע שהיה בעל עין רעה רוח גבוה נפש רחבה. הרי בעל מדות רעות. ועני בממון ובדעת. שהלך ונשכר לבלק לקלל מפני עניותו. ואפי' דעת בהמתו לא ידע. ועוד שאמר לו יש חרב בידי הרגתיך. והלך לכלות אומה שלמה ברוח פיו לא שוטה היה. גם היה סומא ~מענינו~{אלטונא תקח: מעינו} וחגר מרגלו. כמ"ש חז״ל על שה"ע וילך שפי. הרי {אלטונא תקח: גדול} שבנביאיהם כמה מכוער היה שלא יאמרו או״ה מפני שבחו נחה עליו רוח ה׳. ויעשוהו אלוה. אבל נביאי ישראל כולן נאין ומשובחין ובודאי היו ג״כ שלמים בגופן. שאפי' הסנהדרין היו צריכין להיות מנוקין מכל מום ולכן כל ישראל במעמד הר סיני נתרפאו ממומן. לפי שכולם נעשו נביאים (וזה שנאמר מי עור כי אם עבדי וחרש כמלאכי. הכתוב מתרעם על ליצני הדור שהיו מלעיגים ומלעיבים במלאכי האלקים) שנאמר כלך יפה רעיתי. אבל צחות הדבור לא היה מעכב בהו. כמו שמצינו במר"עה ובעמוס: %% ד אדם שהוא ממולא מכל המדות המשובחות כנ"ז. כשיכנס לפרדס חכמת האמת. ותהיה לו דעה נכונה להבין ולהשיג. והוא מתקדש והולך ופורש מדרכי כל העם ההולכים במחשכי הזמן. והולך ומזרז עצמו ומלמד נפשו. שלא תהא לו מחשבה כלל באחד מדברים בטלים ולא מהבלי עולם הלזה ותחבולותיו אלא דעתו פונה תמיד למעלה קשורה בהשי״ת ומסתכל במעשה מרכבה. רוח הקודש שורה עליו. ברצון השי״ת. ביחוד אם היה תלמידו של נביא. כענין ויאצל מן הרוח אשר עליו ויתן על שבעים איש הזקנים ונאמר ונתת מהודך עליו וכתוב נחה רוח אליהו על אלישע. או שיתחבר לנביאים ויתנבא עמהם. כענין שאירע לשאול בפגעו בחבל נביאי׳ וכן בהתחברו עם שמואל ודוד בניות ברמה: %% ה אבל לפעמים אפי׳ היו באדם כל המדות הטובות שבעולם. וגם שמש לנביא גדול. לא היה זוכה לנבואה הוא שהתרעם ברוך בן נריה אוי לי גו׳ יגעתי באנחתי ומנוחה לא מצאתי מכלל שהיה ראוי והגון לה ונמנעה ממנו הנבואה בסבת הדור הבלתי מוכשר להתפשט הנבואה יותר לפי שהגיע זמנו של בית ליחרב וכמ״ש ירמי׳ רבו הנה אשר בניתי אני הורס וגו׳ אל תבקש לך גדולות (ואע״פ שה״ל תלמידים שנתנבאו ג"כ כמו {אלטונא תקח: חגי} זכריה ומלאכי ואין נראה לומר שהם היו מוכנים יותר אלא הענין הוא שנביאים האחרונים נתנבאו בהתחלת בית שני שחזרה הנבואה קצת בראשיתו (אע״פ שבמותם נסתלקו הנבואה) ואז באמת נתנבא ברוך ג״כ כדאמרינן בהדי׳ ספ״ק דמגלה תרי זימני ובזה השווינו בין האגדות באופן שאין סתירה ביניהם אלא הכל לפי הזמן וכן מצינו גם בדורו של עלי והשופטים כי היה דבר ה׳ יקר בימים ההם אין חזון נפרץ מחמת הדור שלא היה ראוי כמ״ש חז״ל על שמואל הקטן שראוי היה שתשרה עליו שכינה אלא שלא היה דורו כדאי לכך: %% ו ובעת שתנוח הרוח על הנביא תתערב ~אלטונא תקח: ב~נפשו במעלת המלאכים ויהפך לאיש אחר ויבין בדעתו שאינו כמות שהיה אלא שנתעלה על מעלת שאר ב״א החכמים כמו שנאמר בשאול והתנבית עמהם ונהפכת לאיש אחר: %% ז ומעלות {אלטונא תקח: מעלות} יש בנבואה כמו שיש בחכמה. חכם גדול מחברו. כך בנבואה. נביא גדול מנביא. ורובן אין רואין מראה הנבואה אלא בחלום חזיון לילה כמ״ש אליהו. וזהו בנביאי או״ה כמ״ש אל אבימלך ואל לבן ובלעם. או ביום אחר שתפול עליהם תרדמה (כמ״ש בנפול תרדמה עלי אנשים. וכ״כ באברם קודם שנמול ותרדמה נפלה על אברם) כמו שנאמר במראה אליו אתודע בחלום אדבר בו. אבל מראה היא מדרגה אחרת בנבואה שהיא בהקיץ ביום אלא שהיא באספקלריא שאינה מאירה ומשנמול אאע״ה נגלה אליו ביום בהקיץ ואפי׳ לגדעון ואחרים: %% ח ורובן כשמתנבאים איבריהם מזדעזעים וכחות הגוף בטלים ועשתונתיהם מתטרפות. ותשאר הדעת פנויה להבין מה שתראה כמו שנאמר והנה אימה חשיכה גדולה נופלת עליו ובשאול ויפל ערום (וכתוב מדוע בא אליך המשוגע והיו קורין לנביא משוגע איש הרוח כאשר תנהיגהו רוח ה׳ בבלי דעת בעניני העולם ומאין הרגשה בחושיו וכן אמר שמעיה הנחלמי לכל איש משוגע ומתנבא) וכן נאמר בדניאל והודי נהפך עלי למשחית. ולא עצרתי כח ונשמה לא נשארה בי אבל קצתן רואין בהקיץ והם עומדים על רגליהם או יושבין כמ"ש באברהם אע"ה וירא אליו וגו׳ והוא יושב פתח האוהל כחום היום וישראל בכלל גדולים וקטנים ואפי' שפחה בקריעת ים סוף ראתה מה שלא ראה יחזקאל בלי טירוף דעת ואפי׳ קלים שבנביאים כמו גדעון ומנוח ראו ביום ולא נזדעזעו ולא חרדו: %% ט הדברים שמודיעין לנביא במראה הנבואה ברוב פעמים דרך משל מודיעים לו ומיד יחקק בלבו פתרון החלום במראה הנבואה וידע מה הוא. כמו הסולם שראה יעקב אע"ה ומלאכים עולים ויורדים בו. והיה משל ~לגלות~{אלטונא תקח: למלכיות} ושעבודם. וכמו הסיר נפוח ומקל שקד שראה ירמיה והמגלה שראה יחזקאל. והאיפה שראה זכריה וכן שאר הנביאים. מהם ראו המשל ופתרונו כמו אלו. ויש שהן אומרים הפתרון בלבד ופעמים שאומרים המשל בלבד בלא פתרון כמקצת דברי יחזקאל וזכריה וברוב דרך חידה הם מתנבאים: %% י כל הנביאים אין מתנבאין בכל עת שירצו אלא מכוונים דעתם ויושבים שמחים וטובי לב ומתבודדים (ולפעמים בפתע פתאום כענין שכתוב בתורה באהרן ומרים אולי באמצעות משה נהיה זה ושמואל שוכב. וגדעון חובט חטים ואלישע היה חורש וזולתם) שאין השכינה שורה לא מתוך עצבות ולא מתוך עצלות אלא מתוך שמחה. לפיכך נא' בבני הנביאים ולפניהם נבל ותוף וחליל וכנור והם מבקשים הנבואה וזהו שנאמר והמה מתנבאים כלומר מהלכין בדרך הנבואה עד שינבאו כמי שאומר פלוני מתגדל מתגבר: %% יא אלו שהם מבקשין להתנבא הם הנקראים בני הנביאים ר״ל תלמידיהם. ואע״פ שמכוונים דעתם. אפשר שתשרה שכינה עליהן ואפשר שלא תשרה אבל הנביאים עצמן אם מכינין עצמן לכך מיד רה״ק שורה עליהם כענין שכתוב קחו לי מנגן ונאמר והיה כנגן המנגן ותהי עליו רוח ה': %% יב כל הדברים שאמרנו הם דרך נבואה לכל הנביאים הראשונים ואחרונים חוץ ממשה רבינו רבן של כל הנביאים שכל הנביאים בחלום או במראה בלתי לטוש ומרע"ה מתנבא והוא ער ועומד ורואה במראה לטוש באספקלריא המאירה. כל הנביאים ע״י מלאך. לפיכך רואים במשל וחידה. מרע"ה לא ע״י מלאך שנאמר פה אל פה אדבר בו ונאמר ודבר ה' אל משה פנים אל פנים ונאמר ותמונת ה׳ יביט כלומר שאין שם משל אלא רואה הדבר על בוריו בלא חידה ובלא משל הוא שהתורה מעידה עליו במראה ולא בחידות שאינו מתנבא שום פעם בחידה כל הנביאים רואים ונבהלים ומרע״ה אינו כן הוא שהכתוב אומר כאשר ידבר איש אל רעהו כלומר כמו שאין אדם נבהל לשמוע דברי חברו כך היה כח בדעתו של משה רבינו להבין דברי הנבואה ולשמוע את הקול מדבר אליו. והוא עומד על עמדו שלם. כל הנביאים אינן מתנבאים בכל עת שירצו. מרע"ה אינו כן אלא בכל עת שחפץ רה"ק לבשתו ונבואה שרתה עליו בלי הכנה אחרת ואינו צריך לכוין דעתו ולהזדמן לה. שהרי הוא היה מכוון ומזומן תמיד ועומד כמלאך השם לפיכך התנבא בכל עת שרצה שנאמר עמדו ואשמעה מה יצוה ה׳ לכם ובזה הבטיחו האל שנאמר לך אמור להם שובו לכם לאהליכם ואתה פה עמוד עמדי הא למדת שכל הנביאים כשהנבואה מסתלקת מהם חוזרים לאהלם ולצרכי הגוף כולם כשאר העם לפיכך אין פורשין מנשותיהן. ומרע"ה לא חזר לאהלו הראשון לפיכך פירש מן האשה (ומן הדומה לה) לעולם ונקשרה דעתו בצור העולמים ולא נסתלק ההוד מעליו לעולם וקרן אור פניו ונתקדש במלאכי השרת: %% יג ואע״פ שהתנבא מרע״ה בלי הקדמת הזמנה מבחוץ אלא לרצונו בלבד היה הדבור בא אליו אבל לפעמים היה מעלים הקב״ה ממנו דבר עד שיתעורר עליו כמו שהיה בתחילת שליחותו לפרעה שנתרעם למה זה שלחתני ובשעיר החטאת שכיון אהרן להלכה יותר ממנו ואצ״ל בשאר הנביאים כמ״ש אלישע וה' העלים ממני ולא הגיד לי: %% יד הנביא אפשר שתהיה נבואתו לעצמו בלבד להרחיב לבו ולהוסיף דעתו עד שידע מה שלא היה יודע מאותן הדברים הגדולים והסודות הנעלמים מן שאר בני אדם ואפשר שישולח לעם מעמי הארץ או לאנשי עיר וממלכה מאו"ה כענין יונה ונחום לכונן אותם ולהודיעם מה יעשו. או למנעם ממעשים הרעים שבידיהם וכשמשלחים אותו נותנין לו אות ומופת כדי שידעו העם שהאל שלחו באמת: %% טו ולא כל העושה אות ומופת מאמינים בו שהוא נביא אלא אדם שהיינו יודעים בו מתחלתו שהוא ראוי לנבואה בחכמתו ובמעשיו שנתעלה בהם על כל בני גילו. והיה מהלך בדרכי הנבואה בקדושתה ובפרישותה ואח"כ בא ועשה אות ומופת ואמר שהאל שלחו מצוה לשמוע אליו שנא' אליו תשמעון ואפשר שיעשה אות ומופת ואינו נביא וזה האות יש לו דברים בגו ואעפ״כ מצוה לשמוע לו הואיל ואדם גדול וחכם וראוי לנבואה הוא מעמידים אותו על חזקתו שבכך נצטוינו כמו שנצטוינו לחתוך את הדין על פי שנים עדים כשרים אע"פ שאפשר שהעידו שקר הואיל וכשרים הם אצלנו מעמידין אותן על כשרותן ובדברים האלו וכיוצא בהן נאמר הנסתרות לה' אלהינו והנגלות לנו ולבנינו ונאמר כי האדם יראה לעינים וה׳ יראה ללבב:
<h4>ד</h4>
% פנה ד משה רבינו ע"ה

%% א לא האמינו בו ישראל מפני האותות שעשה שהמאמין על פי האותות יש בלבו דופי שאפשר שיעשה האות בלט וכשוף אלא כל האותות שעשה משה במדבר לפי הצורך עשאם לא להביא ראיה על הנבואה היה צריך להשקיע את המצריים קרע את הים והצלילן בתוכו צרכנו למזון הוריד לנו אח המן. צמאו בקע להם את האבן. כפרו בו עדת קרח בלעה אותם הארץ וכן שאר כל האותות ובמה האמינו בו במעמד הר סיני שעינינו ראו ולא זר ואזנינו שמעו ולא אחר האש והקולות והלפידים והוא נגש אל הערפל. והקול מדבר אליו. ואנו שומעים משה משה לך אמור כך וכך. וכן הוא אומר פנים בפנים דבר ה׳ עמכם ונאמר לא את אבותינו כרת ה׳ את הברית הזאת כי אתנו אלה פה אנחנו כולנו חיים היום. ומנין שמעמד הר סיני לבדו היא הראיה לנבואתו שהיא אמת שאין בה דופי שנאמר הנה אנכי בא אליך בעב הענן. בעבור ישמע העם בדברי עמך. וגם בך יאמינו לעולם מכלל שקודם דבר זה לא האמינו בו נאמנות שהיא עומדת לעולם אלא נאמנות שיש אחריה הרהור ומחשבה: %% ב נמצא אלו ששולח להם הם העדים על נבואתו שהיא אמת ואינו צריך לעשות להם אות אחר שהוא והם עדים בדבר כשני עדים שראו דבר אחד ביחד שכל אחד מהם עד לחברו שהוא אומר אמת ואין אחד מהם צריך להביא ראיה לחבירו כך משה רבינו. כל ישראל עדים לו אחר מעמד הר סיני ואינו צריך לעשות להם אות וזהו שאמר לו הקב״ה בתחלת נבואתו בעת שנתן לו האותות לעשותן במצרים ואמר לו ושמעו לקולך ידע משה רבינו שהמאמין על פי האותות יש בלבבו דופי ומהרהר ומחשב והיה נשמט מלילך ואמר והן לא יאמינו לי. עד שהודיעו הקב״ה (סירוס מקראות ובלבול ענינים יש כאן עיין בהשמטה) שאלו אותות אינן אלא עד שיצאו ישראל ממצרים ואחר שיצאו ויעמדו על ההר הזה יסתלק הרהור שמהרהרין אחריך שאני נותן לך כאן אות שידעו שאני שלחתיך באמת מתחלה ולא ישאר בלבם הרהור והוא שהכתוב אומר וזה לך האות כי אנכי שלחתיך. בהוציאך את העם ממצרים תעבדון את האלהים על ההר הזה נמצאת אומר שכל נביא שיעמוד אחר משה רבינו אין אנו מאמינים בו מפני האות לבדו. כדי שנאמר אם יעשה אות נשמע לו לכל מה שיאמר. אלא מפני המצוה שצוה משה בתורה. ואמר אם נתן אות אליו תשמעון כמו שצונו לחתוך דבר המשפט על פי שנים עדים אע״פ שאין אנו יודעין אם העידו אמת. אם שקר. כך מצוה לשמוע מזה הנביא. אע"פ שאין אנו יודעין אם האות אמת. או בכישוף ולהט: %% ג לפיכך אם עמד נביא ועשה אותות ומופתים גדולים. ובקש להכחיש נבואתו של משה רבינו. אין שומעין לו. ואנו יודעין ~בברור~{אלטונא תקח: בבאור} שאותן האותות בלהט וכשוף הן. לפי שנבואת משה רבינו אינה על פי האותות. כדי שנערוך אותות זה לאותות זה. אלא בעינינו ראינו ובאזנינו שמענו. כמו ששמע הוא. הא למה הדבר דומה לעדים שהעידו לאדם על דבר שראה בעיניו שאינו כמו שראה. שאינו שומע להם אלא יודע בודאי שהם עדי שקר. לפיכך אמרה תורה שאם בא האות והמופת לא תשמע אל דברי הנביא ההוא. שה"ז בא אליך באות ומופת להכחיש מה שראית בעיניך. והואיל ואין אנו מאמינים במופת אלא מפני המצוה שצונו משה. היאך נקבל מאות זה שבא להכחיש נבואתו של משה. שראינו וששמענו:
<h4>ה</h4>
% פנה ה דבר ברור ומפורש בתורה

%% א שהיא מצוה עומדת לעולם ולעולמי עולמים (עמ״ש בס"ד לעיל מוסד ה׳ ובאמת בהשקפה ראשונה נראה שדבריו הללו סותרין מ"ש הוא ז״ל בפירוש המשניות בענין עוה"ב שאין בו גוף ~ל~{אלטונא תקח: ו}גויה אלא נשמות קיימות בלבד כמ"ש בשמו ~במעמדות על מסכת~{אלטונא תקח: בבית (דר"ה) על משנת} כל ישראל יש להם חלק לעוה״ב ושם {אלטונא תקח: (דשפ"א)} על מרגלא דרב ומי יתן והודיענו איך יתקיימו שני דברים הללו (הלא ידוע מ״ש מרע״ה למלאכים תורה זו למה לכם) אם לא באופן שזכרנו למעלה סוף מוסד הנזכר {אלטונא תקח: (דנז"א)} יעוין שם או שרצה באמרו ולעולמי עולמים העולמות של הגופות כמו ועבדו לעולם וישב שם עד עולם) אין לה לא שינוי ולא גרעון ולא תוספת שנאמר את כל הדבר אשר אנכי מצוה אתכם אותו תשמרון לעשות לא תוסף עליו ולא תגרע ממנו ונאמר והנגלות לנו ולבנינו עד עולם לעשות את כל דברי התורה הזאת הא למדת שכל דברי תורה מצוים אנו לעשותם עד עולם וכן הוא אומר חוקת עולם לדורותיכם ונאמר לא בשמים היא הא למדת שאין נביא רשאי לחדש דבר מעתה: %% ב לפיכך אם יעמוד איש בין מן האומות בין מישראל ויעשה אות ומופת ויאמר שה' שלחו לישראל להוסיף מצוה או לגרוע מצוה או לפרש במצוה מן המצות פירוש שלא שמענו ממשה או שאמר אותן המצות שנצטוו בהן ישראל אינן לעולם ולדורי דורות אלא מצות לפי הזמן היו הרי זה נביא שקר שהרי בא להכחיש נבואתו של משה ומיתתו בחנק על שהזיד לדבר בשם ה' אשר לא צוהו שהוא ברוך שמו צוה למשה שהמצוה הזאת לנו ולבנינו עד עולם ולא איש אל ויכזב: %% ג א״כ למה נאמר בתורה נביא אקים להם מקרב אחיהם כמוך לא לעשות דת הוא בא אלא לצוות על דברי התורה ולהזהיר העם שלא יעברו עליה (ויוכיחום בעברם עליה כענין שכתוב ויאמר אלי ב״א אני שולח אותך אל בני {אלטונא תקח: ישראל} וגו' והמה אם ישמעו {אלטונא תקח: ו}אם יחדלו גו׳ וידעו כי נביא היה בתוכם ונגד נביאי השקר אמר כשועלים בחרבות נביאיך ישראל היו לא עליתם בפרצות ותגדרו גדר על בית ישראל) כמו שאמר האחרון שבהם זכרו תורת משה עבדי (וכן דברי כל הנביאים פה אחד טוב אל המלך ה׳ צבאות להוכיח את ישראל על קיום התורה והמצות זה היה כל פרי נבואתם בעצם וראשונה) וכן אם צונו בדברי הרשות כגון לכו למקום פלוני או אל תלכו עשו מלחמה היום או אל תעשו בנו חומה זו או אל תבנוה מצוה לשמוע לו והעובר על דבריו חייב מיתה בידי שמים שנא׳ והיה האיש אשר לא ישמע אל דברי הנביא אשר ידבר בשמי אנכי אדרוש מעמו: %% ד וכן נביא שעבר על דברי עצמו והכובש את נבואתו חייב מיתה בידי שמים ובשלשתן נאמר אנכי אדרוש מעמו: %% ה וכן אם יאמר לנו הנביא שנודע לנו שהוא נביא לעבור על אחת מכל מצות האמורות בתורה או על מצות הרבה בין קלות בין חמורות לפי שעה מצוה לשמוע לו וכן למדנו מפי השמועה בכל אם יאמר לך הנביא לעבור על דברי תורה כאליהו בהר הכרמל שמע לו חוץ מעכו"ם והוא שיהיה הדבר לפי שעה כגון אליהו שהקריב עולה בחוץ וירושלם נבחרת לכך והמקריב בחוץ חייב כרת ומפני שהוא נביא מצוה לשמוע לו וגם בזה נאמר אליו תשמעון ואילו שאלו את אליהו ואמרו לו היאך נעקור מה שכתוב בתורה השמר פן תעלה עולותיך בכל מקום היה אומר לא נאמר אלא המקריב בחוץ (מחמת שאומר מותר הוא) לעולם חייב כרת כמו שצוה משה אבל אני אקריב היום בחוץ בדבר ה׳ כדי להכחיש נביאי הבעל ועל הדרך הזאת אם צוו כל הנביאים לעבור לפי שעה מצוה לשמוע להם ואם אמרו שהדבר נעקר לעולם מיתתן בחנק שהתורה אמרה לנו ולבנינו עד עולם: %% ז וכן אפי׳ עקר דבר מדברים שלמדנו מפי השמועה או שאמר בדין מדיני התורה שה׳ צוה לו שהדין כך והלכה כדברי פלוני הרי זה נביא השקר ויחנק אע"פ שעשה אות שהרי בא להכחיש תורה שאמרה לא בשמים היא אבל לפי שעה שומעין לו בכל: %% ח בד״א בשאר מצות אבל בעכו"ם אין שומעין לו אפי' לפי שעה ואפי׳ עשה אותות ומופתים גדולים ואמר שה׳ צוהו שתעבוד עכו״ם היום בלבד או בשעה זו לבדה הרי זה דבר סרה על ה׳ ועל זה צוה הכתוב ואמר ובא האות והמופת גו׳ לא תשמע אל דברי הנביא ההוא כי דבר סרה על ה׳ אלהיכם שהרי בא להכחיש נבואתו של משה ולפיכך נדע בודאי שהוא נביא שקר וכל מה שנעשה בלאט וכשוף עשה ויחנק:
<h4>ו</h4>
% פנה ו

%% א *כל* ~נשיא~{אלטונא תקח: נביא} שיעמוד לנו ויאמר שה׳ שלחו אינו צריך לעשות אות כאותות משה רבינו או כאותות אליהו ואלישע שיש בהם שינוי מנהגו של עולם אלא האות שלו. שיאמר דברים העתידים להיות בעולם. ויאמנו דבריו. שנאמר וכי תאמר בלבבך איכה נדע הדבר וגו'. לפיכך כשיבא אדם הראוי לנבואה. במלאכות השם ולא יבוא להוסיף ולא לגרוע. אלא לעבוד את ה׳ במצות התורה. אין אומרים לו קרע לנו את הים. או החיה המת וכיוצא באלו. ואח"כ נאמין בך אלא אומרים לו אם נביא אתה. אמור לנו דברים העתידים להיות. והוא אומר. ואנו מחכים לראות היבואו דבריו. אם לא. ואפי׳ נפל דבר קטן. בידוע שהוא נביא שקר. ואם באו דבריו כולן. יהיה בעינינו נאמן: %% ב ובודקין אותו פעמים הרבה. אם נמצאו דבריו נאמנין כולם. הרי זה נביא אמת. כמו שנאמר בשמואל. וידע כל ישראל מדן ועד באר שבע כי נאמן שמואל לנביא לה': %% ג והלא המעוננים והקוסמים אומרים מה שעתיד להיות. ומה הפרש יש בין הנביא ובינם. אלא שהמעוננים והקוסמים וכיוצא בהם. מקצת דבריהם מתקיימין ומקצתן אין מתקיימין. כענין שנאמר. יעמדו נא ויושיעוך הוברי השמים החוזים בכוכבים. מודיעים לחדשים מאשר יבואו עליך. מאשר ולא כל אשר. ואפשר שלא יתקיים מדבריהם כלום אלא יטעו בכל. כענין שנא׳ מפר אותות בדים וקוסמים יהולל אבל הנביא כל דבריו קיימים. שנאמר כי לא יפול מדבר ה׳ ארצה. וכן הוא אומר הנביא אשד אתו חלום. יספר חלום. ואשר דברי אתו. ידבר דברי אמת מה לתבן את הבר נאם ה׳. כלומר שדברי הקוסמים והחלומות כתבן שנתערב בו מעט בר ודבר ה' כבר שאין בו תבן כלל. ובדבר הזה הכתוב הבטיח ואמר שאותן הדברים שמודיעים המעוננים והקוסמים לאומות ומכזבים. ~אלטונא תקח: ו~הנביא יודיע לכם דברי אמת. ואין אתם צריכים למעונן וקוסם וכיוצא בו שנא׳ לא ימצא בך מעביר בנו ובתו באש וגו׳ כי ~העכו"ם~{אלטונא תקח: הגוים} האלה וגו׳ ואמר נביא מקרבך מאחיך כמוני (ישראלי מיוחס) הא למדת שאין הנביא עומד לנו. אלא להודיענו דברים העתידים להיות בעולם משובע. ורעב. מלחמה ושלום. וכיוצא בהם: %% ד ואפי׳ צרכי יחיד מודיע לו הנביא. כשאול שאבדה לו אבדה. והלך לנביא להודיעו מקומה. וכיוצא באלו הדברים הוא שיאמר הנביא לא שיעשה דת אחרת. או יוסיף מצוה או יגרע: %% ה דברי הפורענות שהנביא אומר כגון שיאמר פלוני ימות. או שנה פלונית רעב או מלחמה. וכיוצא בדברים אלו. אם לא עמדו דבריו. אין בזה הכחשה לנבואתו. ואין אומרים הנה דבר ולא בא. שהקב״ה ארך אפים ורב חסד ונחם על הרעה ואפשר שעשו תשובה ונסלח להם. כאנשי ננוה. או שתלה להם כחזקיה. אבל אם הבטיח על טובה שתהיה כך וכך. ולא באה הטובה שאמר בידוע שהוא נביא שקר. שכל דבר טוב שיגזור האל. אפילו על תנאי אינו חוזר ולא מצינו שחזר בדבר טובה. אלא בחורבן ראשון כשהבטיח לצדיקים שלא ימותו עם הרשעים וחזר בדבריו. הא למדת שבדברי הטובה בלבד יבחן הנביא הוא שירמיהו אמר בתשובתו לחנניה בן עזור. כשהיה ירמיה מתנבא לרעה וחנניה לטובה. אמר לו לחנניה אם לא יעמדו דברי. אין בזה ראיה שאני נביא שקר אבל אם לא יעמדו דבריך יודע שאתה נביא שקר שנא' אך שמע נא את הדבר הזה וגו׳ הנביא אשר ידבר שלום בבוא דבר הנביא. יודע הנביא אשר שלחו ה' באמת: %% ו נביא שהעיד לו נביא אחר שהוא נביא הרי הוא בחזקת נביא. ואין זה השני צריך חקירה שהרי משה רבינו העיד ליהושע והאמינו בו כל ישראל קודם שעשה אות. וכן לדורות נביא שנודעה נבואתו והאמינו בדבריו פעם אחר פעם או שהעיד לו נביא והיה הולך בדרכי הנבואה. אסור לחשב אחריו. ולהרהר בנבואתו שמא אינה אמת ואסור לנסותו יותר מדאי. ולא נהיה הולכים ומנסים לעולם שנאמר לא תנסו את ה׳ אלהיכם כאשר נסיתם במסה שאמרו היש ה׳ בקרבנו אם אין אלא מאחר שנודע לנו שזה נביא. יאמינו וידעו כי ה׳ בקרבם: %% ז לתוספת באור בדברים הנזכרים בפנות האלה נעתיק כאן לשון בס׳ העקרים (פי״ח מראשון) וכה אמר ראוי שנשאל ונאמר אחר שאנחנו נמצא דתות הרבה נקראות (בפי הכתות אלהיות והקבלה נמשכת בכל אחת מהן לבעלי הדת ההיא. במה יוודע איפה הבדל בין הדת ~האלהים~{אלטונא תקח: האלהית} האמתית ובין הדת המזויפת הטוענת שהיא אלהית מתדמה אל אלהית ואיננה אלהית. ואומר כי התאמת היות התורה אלהית הוא משני צדדין מצד הדת בעצמה ומצד השליח ואולם מצד הדת בעצמה הנה הוא שיבחנו השלשה עקרים שכתבנו עם השרשים המסתעפים מהם. ועל הדרך שכתבנו למעלה. ואם אינה חולקת על שום עקר מהעקרים ולא על שורש מהשרשים היוצאים מהם או הנתלים בהם הנה היא אלהית ואם לא הנה היא {אלטונא תקח: היא} מזויפת ומתדמ׳ באלהית ואולם אשר מצד השליח הנה הוא בשיתאמת הגעת הנבואה אל הנביא והיותו שליח להנתן דת על ידו אמות עצמי וזה כי אמות הדבר על שני פנים אם אמות עצמי ואם אמות בלתי עצמי. והאמות העצמי הוא. שיתאמת הדבר אם מצד סבותיו. ואם מצד סגולותיו העצמיות. והמשל בזה שני רוקחים שהובאו לפני חכמי הרופאים לעשות מרקחת התיריאק הגדול ואמר האחד כי הוא ירקח התיריאק רקוח יפה מציל מכל סמי המות החמים והקרים ומכל מיני הארסים בראיה שהוא יראה לפניהם בשר האפעה וכל הסמים הראוים ליכנס בתיריאק. וינסה סגולות כל הסמים הפשוטים וכחותיהם אחד לאחד לפניהם ועשה כן שנסה לפניהם כל הסמים והוכרו כולם שאין בהם חשש זיוף כי אין ספק שהתיריאק שנעשה על זה הדרך אין בו חשש זיוף. אחר שנתן הרוקח ההוא אמות עצמי אליו. וכן אם יאמר שהתיריאק אשר יעשה הוא טוב בראיה שהוא ירפא כל החולים מכל מיני התחלואים וסמי המות. שראוי לרפא בתיריאק ועשה כן. אין ספק ג״כ שהאמות הזה טוב אחר שאמת היות התיריאק אמיתי מצד סגולותיו העצמיות ואע״פ שאין האמות הזה חזק כראשון. שאמת הדבר מצד סבותיו הנה שניהם אמות עצמי אל התיריאק שא״א יהא בו שום זיוף. והרוקח השני אומר כי הוא יעשה תיריאק מועיל מכל סמי המות בראיה שהוא ילך במו אש ולא יכוה או ילך על פני המים ולא יטבע. כי אע״פ שיעשה כן לעיני השרים. ולפני כל החכמים אין בו ראיה עצמית על היות התיריאק שעשה או שיעשה טוב כי כבר אפשר שאף אם הלך במו אש ולא נכוה שהתיריאק שיעשה לא יהיו לו סגולות התיריאק להציל מכל סמי המות לפי שהאמות הזה שעשה אל התיריאק הוא אמות בלתי עצמי. ואפשר שיהיה בו עדיין חשש זיוף. ועל זה הדרך בעצמו הוא אמות נבואת הנביא או השליח. כי הנביא שיתן אות על היותו נביא בראיה שהוא ילך על פני המים או שיבקע הנהר לעבור בו או שילך במו אש ולא יכוה או שירפא החולים או המצורעים הנה זאת אות שהוא איש שראוי שיעשו על ידו נסים אותות ומופתים אבל אין זה אמות עצמי לנבואה וכ״ש שאיננו אות אל שתנתן תורה על ידו כי כבר ימצאו אותות ומופתים נעשים בלהט וכשוף או נעשים על ידי הצדיקים שאינם נביאים כמו שנזכר בפרק הזהב בענין מחלקותו של ר״א שנעקר החרוב ממקומו וחזרה אמת המים לאחוריה וזולת זה. ואעפ״כ לא קבעו הלכה כדבריו לפי שלא היה מוסכם בנביא ולזה תמצא כי כל האותות והמופתים שעשה משה קודם מתן תורה היו אותות אל שראוי שיעשו על ידו אותות ומופתים בלבד לא לקבל תורה על ידו ולדבר הזה בלבד היתה האמנת ישראל בו. וע״כ היו מתנהגים על פיו בהיותם מאמינים שהשם שומע צעקתו ומקיים דבריו כמו שעשה משה במרה ויורהו ה' עץ וכן במלחמות עמלק והוריד המן בתפלתו ובקע הים בצעקתו אמר הכתוב מה תצעק אלי וע״ז ועל כיוצא בו נאמר בבקיעת ים סוף ויאמינו בה' ובמשה עבדו ר״ל שהאמינו שהיה עבד השם שיעשה השם על ידו אותות ומופתים ככל אשר חפץ יגזור אומר ויקם לו (וקודם שעשה זה הנס הגדול. אפילו באותותיו לא האמינו אמונה שלמה שהם מן השם) כמו שנמצא זה בצדיקים שהשם יעשה על ידם אותות ומופתים. אע״פ שאינם נביאים כרבי פנחס בן יאיר שבקע הנהר שלשה פעמים לפי מה שסופר ממנו וכרבי חנינא בן דוסא. וחוני המעגל ונקדימון בן גוריון שנקדה לו חמה וחנניה מישאל ועזריה שנצולו מכבשן האש (ואמר אנטונינוס לרבי ידענא בזוטרא דבכון שמחיה מתים) ולכן בעבור שהאותות והמופתים ע״י משה רבינו. עם רבוים והפלגת פליאותם בשינוי טבעו של עולם לא היו מופת עצמי לנבואה היו ישראל מסופקים עדיין במציאות הנבואה (אפי׳ לאחר קריעת ים סוף) תדע שהרי אחר מתן תורה אמרו למשה היום הזה ראינו כי ידבר אלהים את האדם וחי שיראה מזה שעד המעמד ההוא היו מסופקים במציאות הנבואה עם היותם מאמינים במשה שהוא עבד השם להעשות על ידו אותות ומופתים כמו שאמר הכתוב ויאמינו בה׳ ובמשה עבדו ולזה תמצא שאמר הכתוב למשה בעת מתן תורה הנה אנכי בא אליך בעב הענן בעבור ישמע העם בדברי עמך וגם בך יאמינו לעולם כלומר אני רוצה לאמת להם מציאות הנבואה עצמה אמות עצמיי וגם לאמת להם שאתה שלוח מאתי לתת להם תורה על ידיך וזה כשהם עצמם ישיגו למעלת הנבואה ובזה יתאמת להם מציאת הנבואה עצמה ועוד שישמעו אותי מדבר עמך כשאני רוצה לתת תורה על ידיך וזהו אמות עצמיי לנבואה ולשליחות השליח ולזה אי אפשר שישאר אחר אותו המעמד הנכבד שום ספק ולא שום חשש זיוף אחר שנתאמתו במעמד ההוא השני דברים שהם הכרחיים לאמת מציאות תורה מן השמים האחד מציאות הנבואה לפי שכולם היו נביאים באותה שעה ושמעו קול אלהים חיים אומר להם עשרת הדברות. והשני ששמעו את הקול אומר למשה לך אמור להם שובו לכם לאהליכם. ואתה פה עמוד עמדי ואדברה אליך את כל המצוה החוקים והמשפטים אשר תלמדם. לעשות כן בקרב הארץ ובזה נתאמת להם אמות עצמי כי משה היה שליח להנתן תורה מתמדת לדורות על ידו. וזהו ההבדל שבין הנביא והשליח. כי הנביא אמות נבואתו הוא אם בהגדת העתידות שלא יפול דבר מכל דבריו ארצה. ואם בעשיית אותות ומופתים והנביא שתתאמת נבואתו על זה הדרך מצוה פרטית היא בתורה לשמוע אליו בכל מה שיאמר. ואפי׳ לעבור על דברי תורה בהוראת שעה כגון אליהו בהר הכרמל. חוץ מע״ז כי אחר שנוסה פעמים רבות ונמצאו כל דבריו אמתיים אם בעשיית אותות ומופתים ואם בהגדת העתידות. שלא נפל מכל דבריו ארצה. הרי הוא בחזקת הנביאים ומצוה לשמוע אליו אמר הכתוב וידע כל ישראל גו' כי נאמן שמואל לנביא לה׳. ולא הפיל מכל דבריו ארצה. והרי זה כמי שעשה התיריאק פעמים שלש ונסה אותו שהיה אמתי. שזה הרוקח בחזקת אמתי עד שינוסה פעם אחרת וימצא מזויף וכן הנביא המגיד עתידות או העושה אות ומופת על נבואתו. מצוה לשמוע אליו כל עוד שלא ימצא שקר בדבריו. אמר הכתוב אשר ידבר הנביא בשם ה׳ ולא יהיה הדבר ולא יבוא. הוא הדבר אשר לא דברו ה׳ כי כבר אפשר שהנביא יהיה נביא אמת. ויכזב בשום פעם בבחירת עצמו. ולא מצד הנבואה. כי לא איש אל ויכזב. כמו שקרה לחנניה בן עזור שהיה נביא אמת. כמ"ש רז״ל וטעה וכזב בשבירת המוטה מעל צואר ירמיהו. כמ״ש לו ירמיהו לא שלחך ה׳ ואתה הבטחת את העם הזה על שקר. וכתוב השנה אתה מת. כי סרה דברת אל ה׳. וכתיב וימת חנניה בדבר ה׳ (נענש. ששגגת תלמוד עולה זדון וכמו שאירע לעדו הנביא גם כן עם שהיה שוגג גמור. וכן נתן רשות לרוח שקר להטעות לנביאי מלבם הנביאים הסכלים ההולכים אחר שרירות לבם ואומרים כי ה' שלחם. לפיכך פותחין להם פתח לטמא אותם יותר. ומראין להם מחזה שוא. יחשבו שהם אמתיים ויתחזקו בנבואתם השקרית כי בדרך שאדם רוצה לילך מוליכין אותו וכמו שהיה הענין בנביאי אחאב. כשהתנבאו לו שיעלה לרמות גלעד למלחמה ויצלח. ומן ה׳ נהיה הדבר הזה כמש״ה ויאמר ה' מי יפתה את אחאב ויעלה ויפול ברמות גלעד. ויאמר אליו הרוח אני אצא וגו'. ויאמר ה' אליו תפתה וגם תוכל צא ועשה כן. הרי כי מן השמים סייעו לנביאי השקר בנבואתם זאת. לכן הכה צדקיה בן כנענה ~למיכהו~{אלטונא תקח: למיכיהו} על הלחי בחמה כצודק לפי מחשבתו בחזיונו ואמר איזה הדרך עבר רוח ה' מאתי לדבר אותך. וכן כתוב עוד והנביא כי יפותה ודבר דבר אני ה׳ פתיתי את הנביא ההוא וגו' והשמדתיו מתוך עמי. כעון הנביא כעון הדורש יהיה שהכתוב מדבר בנביאים ההולכים אחר לבם ורוחם לבלתי ~ראוי~{אלטונא תקח: ראו}. לכן נותנין לפניהם מכשול ממש. להראות להם חזון שקר ותרמית לבם כדי להשמידם. ומשלם להם כדרכיהם להאבידם ולפעמים היו מתחלה נביאי אמת. וחזרו להנבא בשקר לתועלתם הזמניית. וכן מצינו להפך נביא שקר. שנעשה נביא אמת כמו שהיה הנביא הזקן. בבית אל) אבל השליח והוא השלוח להנתן תורה על ידו אי אפשר שיכזב בשום פנים. כי לא יקרא שליח אם לא שיתאמת שליחותו אמות עצמי וזה אם בהתאמתות מציאות הנבואה לכל המקבלים כמו שהתאמת לכל ישראל במתן תורה. ואם בהתאמתות שליחות השליח. כמו שנתאמת שליחות משה רבינו. לא שנתאמת בהגדת עתידות. או בעשיית אותות ומופתים. שהגדת העתידות אמות בלתי עצמי לשליחות השליח לתת תורה על ידו. ואפשר שיכזב באיזה פעם. כמו שקרה לחנניה בן עזור כמו שאמרנו. וכן עשיית האותות והמופתים. יש בהן ספק. שאפשר שיעשו כמותן באיזה חכמה או תחבולה טבעית. אבל כשיתאמת שליחותו על דרך שנתאמת שליחות משה. אי אפשר שיכנס בו הכזב בשום פנים. לא מצד בחירת עצמו. ולא מצד אחר. לא מצד בחירת עצמו כי לא יקיים אליו השי״ת השליחות על זה הדרך. אם היה עתיד לכזב. ולא מצד אחר. כי אחר שנתאמת שליחותו אמות עצמי נסתלק ממנו כל מין מהספק. וזה מה שכתב הרמב״ם בס׳ המדע. מרע״ה לא האמינו בו ישראל מפני האותות שעשה. שהמאמינים על פי האותות יש בלבם דופי שאפשר שיעשה האות בלהט וכשוף וכו'. ובמה האמינו בו במעמד הר סיני שעינינו ראו ולא זר. ואזנינו שמעו ולא אחר האש והקולות והלפידים. ומשה נגש אל הערפל. והקול מדבר אליו ואנו שומעים משה לך אמור להם שובו לכם לאהליכם ואתה פה עמוד עמדי ואדברה אליך וגו׳ ומניין שבמעמד הר סיני לבדו היא הראיה לנבואתו שאין בה דופי שנאמר הנה אנכי בא אליך בעב הענן בעבור ישמע העם בדברי עמך. וגם בך יאמינו לעולם. מכלל שקודם זה לא האמינו בו נאמנות שהיא עומדת לעולם. אלא נאמנות שיש אחריה הרהור ומחשבה עכ״ל. וכוונת דבריו שהאותות שיעשו הנביאים. כמת שהחיה אלישע. וכרפואת צרעת נעמן. וכחמ״ו שלא נכוו בכבשן האש ודניאל שנצל מן האריות ויונה ממעי הדגה וכן כל האותות שנעשו ע"י כל נביא ונביא או הגדת העתידות. כבר אפשר שיעשו ע"י הוברי השמים. או בעלת אוב. וכן עשיית האותות. כבר אפשר שיעשו קצתם לצדיקים. או ע"י חסידים. אע״פ שאינם נביאים כר״ח בן דוסא ור"פ בן יאיר וחבריו. או על ידי איזו תחבולה טבעית. כמו שאמרו רז״ל על חזקיה מלך יהודה שהעבירו אביו באש ונצול לפי שסכתו אמו סלמנדרא או אפשר שיעשו בלהט או בכשוף כמו שהיו עושים חרטומי מצרים או ע"י שם משמות הקודש. כי השמות הם ככלי אומנותו של מקום. כי שם בכחם שיעשו בהם אותות ומופתי׳ ומי שמשתמש בהם לרצונו של מקום כנביאים. או לכבודו של מקום כחסידים. הוא אהוב למעלה ונחמד למטה ואינו מת בחצי ימיו. ואינו נופל ביד שונאיו אמר ה׳ לירמיהו ונלחמו אליך. ולא יוכלו לך כי אתך אני להצילך. אבל מי שישתמש בהם מדעת עצמו ולא לכבודו של מקום הוא נכרת בחצי ימיו ויפול ביד שונאיו וסוף שיחתו' ברע׳ אמרו רז״ל ודאשתמש בתגא חלף והרי זה כמי שגנב טבעתו או כליו או חותמו של מלך ומשתמש בהם שהוא חייב מיתה ואפי׳ ישעיה שהיה נביא אמת לפי שהזכיר שם מן השמות להנאת עצמו כמו שאמרו חז"ל. אמר שם ואבלע בארזא. נענש ונפל ביד שונאיו והרגוהו כמו שנזכר שם. והבן זה מאד כי בדבר הזה יבחן המשתמש בשמות שלא ברצונו של מקום כי ימות מיתה משונה או יכרת בחצי ימיו. וזה הדבר נבוכו בו רבים. ולא ידעו איך אפשר שישתמשו הפריצים בשמות הקודש. ויגיע המעשה על ידיהם אחר היות הנביאים משתמשים בהם. לפי מה שנמצא לקדמונים. ונרמז בפסוק ויסע ויבא ויט. והכלל כי הכל הולך אחר החתום. ובעבור זה הוא מבואר שאין האותות ראיה אמתית על הנבואה. כל שכן על שליחות השליח. ולזה לא היו האותות שנעשו ע"י משה קודם מת״ת עצמיים לנבואה. וכ"ש על שתנתן תורה על ידו. עד מעמד הר סיני וזה מה שרצינו לבאר בזה הפרק עד כאן בס' העקרים הצגתיו כולו לפניך (עם מה שהבלעתי בו מעט תוספת תבלין להשביח טעמו) עם היות הלשון באמת ארוך מאד. כפול ומכופל וכבר נכלל הכל בפנות הקודמות בדברים מספיקים. מ״מ הוסיף קצת טעם לשבח. אף כי יש אנשים שאין מספיק להם הקצור ואוהבים באור רחב ידים בשגם אפי' לא יעלה בידינו אלא כפל דברים. ראוי וכדאי לשנות ולשלש דברים אמוניים מועילים כאלה עד שיהיו שגורים בפה ושמורים בלב : %% ט (ועוד ~כ~{ש}הוסיף נופך בסיום לשונו על אודות פעילות שמוש שמות הקודש ויצאו ממנו שתי תועליות נכבדות יקרות הערך האחד כי ממנו יראו יקחו מוסר המתפלספים. כי החכם הלז פלוסוף גדול היה. ועכ"ז אחז צדיק דרכו. לא סר מלאשר ולקיים קבלת אבותינו ז"ל שיש כח בהזכרת שמות. לעשות אותות ומופתים. כמפורסם בדברי חז"ל הנאמנים ואין דבריהם צריכין חזוק אלא לפי שהפתאים מרחיקים מלתת אמנה בדבר זה מחמת שכלם הגס. שאין להם השגה בדברים כאלה וא"צ להאריך באמתת הענין מפי ספרי המאמינים אלא שנתאמת גם על פי הממאנים. הלא הם מפרשי ס׳ המורה (פס״ב מח״א) שהביא רש״ט בשם הנרבוני מעשה שהיה שראה בעיניו אע״פ שאותם הכסילים המינים. לחצו להפיל עצמן אל באר שחת סכלותם להכחיש החוש. מה שלא יאומן כי יסופר על בעל צורה אנושית. ומשם יראה לכל מי שי״ל מוח בקדקדו. עד היכן פרצה עזות האנשים ההם המכחישים ראות עיניהם והרגשת איבריהם הלא באמת נמשלו כבהמות נדמו כאלילים אשר עינים להם ולא יראו כי רמות לאויל חכמות טבעו ביון מצולת ~אות~{אלטונא תקח: אולת}. ואין מעמד לדעתם הנפסדת ומקולקלת: %% י ובענין מ״ש בסה"ע בעונש המשתמש בשמות להנאתו. שאינו נפטר מן העולם בשלום. כיונה דעתו למ"ש בס״ח (סר״ה) וחז״ל הכניסוה בכלל הל' כשפים ואמרו שיש בהן מותר לכתחלה. מ"מ לא לכל אדם אמרו אלא למי שראוי והגון ועושה לכבוד השי״ת וכמו שאמרו על ר״ע הניחו לזקן זה שראוי להשתמש בכבודי. ושלשה האחרים (שנכנסו לפרדס בהשבעות) אף על פי שהיו מגדולי ישראל לא יצאו בשלום. והאר"י ז"ל קרוב לזמננו היה ומפורסם בעולם כמה היה כחו גדול לפעול בכח יחוד השמות אך מנע ג״כ מהשתמש בשמות. רק לכוין בהם במחשבה בלבד אמנם בעו״ה עתה כבתה גחלת אותה חכמה. אין אתנו יודע עד מה: %% יא אבל הנבואה כבר נסתלקה משמתו נביאים אחרונים חגי זו"מ (ומן אז נכרתו התרפים אשר דברו און ונאלמו. בושו החוזים וחפרו הקוסמים כי אין מענה אלהים והמינים נדמו. גם נכלמו. אבדה עצה מבנים נסרחה חכמתם של ~כותים~{אלטונא תקח: או"ה}). ועדיין היו משמשין בבת קול. מנין שמשתמשין בב״ק שנא׳ ואזניך תשמענה דבר מאחריך לאמר זה הדרך לכו בה כי תאמינו וכי תשמאילו. והוא דשמע קל גברא במתא. וקל איתתא בדברא  והוא דאמר הן הן. והוא דאמר לאו לאו: %% יב ואע״פ שבטלה נבואה מנביאים. מחכמים. לא בטלה. שנאמר ונביא לבב חכמה: %% יג עוד ארז״ל מיום שחרב בהמ״ק ניתנה נבואה לשוטים ולתנוקות ולכאורה יקשה שנראים דברים הללו סותרים זא"ז מקצה אל הקצה כי השוטה הוא הפך החכם ואיך יקוימו שני הפכים בנושא אחד ונראה לפרש וליישב הענין כך כי משנגזר חורבן הבית נגזר ג"כ ואבדה חכמת חכמיו ובינת נבוניו תסתתר. הרי מפורש כי אף הנחשבים לחכמים בעיני ההמון. תאבד חכמתם ותסתר בינתם. עם היותם עדיין נקראים חכמים. כי לא אמר ואבדה חכמה (כמ"ש במ"א אבדה עצה מבנים) מהעם הזה אלא באמת יהיו חכמים גם היום (ולא עוד אפילו יהיו לפעמים חכמים אמתיים עד שיוכלו לכוין ולהגיד עתידות כמדבר ברה״ק ידמו בעיני העם כאילו הם שוטים שאין להם ידיעה בטיב העולם כי חכמת סופרים תסרח בגלות והאמת תהא נעדרת וסר {אלטונא תקח: מרע} משתולל. ונחשב סכל משוגע ומתהולל) וזה לעונש הראוי ומד' כנגד מדה לפי שהיו מלעיבים במלאכי ה' ומתעתעים בנביאיו וקורין אותם אויל הנביא משוגע איש הרוח ומי עור כמשלם. בשביל כך נשתלם להם כפעלם נמצא דא ודא אחת היא ממש: %% יד ומתפלתו של מרע"ה. לא שרתה שכינה על או״ה כי בלעם אע״פ שנתנבא לשעה. לטובת ישראל בלבד חזר להיות קוסם כשהיה (וע״פ הדברים האלה צ״ל אם שאיוב וחבריו. היו קודם מתן תורה או דלמא ס״ל לאגדה זו. דלאו מאו״ה היו א״נ ל״פ לגמרי ונבואת איוב וחבריו גם היא לתועלת ישראל בלבד נאמרה להיות להם למשל על ענין עמידתם בגלות ביסורים קשים ומרים. וסובלים הכל לאהבת השם ולנחמם להבטיחם בטוב אחריתם כמוהו): %% טו ומעולם לא נתנבא חכם מאו״ה בדבר הנוגע לעם ישראל במאמר מיוחד להם אלא מהם היו נביאיהם. כמו שנאמר נביא אקים להם מקרב אחיהם. כענין שנאמר במלך מקרב אחיך תקים עליך מלך. וכן אמרו חז״ל ממנו כהניו ממנו נביאיו. ממנו מלכיו. כרכא דכולא ביה. לא כאו״ה שאפי׳ כשהיו צריכים לנביא שיוכיחם. לא נמצא בהם אדם מוכשר לשליחותו של מקום. אלא מישראל נשתלחו אליהם. כמו יונה ונחום. ונאמר נביא לגוים נתתיך בירמיהו שהתנבא על ממלכות רבות. וכן ישעיהו: %% טז ומשבאו ישראל לארץ. שוב לא שרתה שכינה בח״ל. ויחזקאל. לפי שכבר נתנבא בא״י (ועוד לפי שכל ישראל מקצה עם כהניהם ומלכיהם ונביאיהם ירדו לבבל ומדי. במחוז אחד ותחת מלכות אחת. ירדה שכינה עמהם) ואעפ״כ לא נגלה לו אלא על המים במקום טהרה. וכן דניאל. אבל יונה בא״י באה אליו הנבואה שירד לח"ל ויכריז שם דבר ה׳ שהגיע אליו בא״י ואעפ"כ פעם שנית לא דברה עמו שכינה על עסקי נינוה: הי"ת יקיים בימינו מ״ש והיה אחרי כן אשפוך את רוחי על כל בשר כיר״א.
<h2>נוה חכם</h2>
<h3>תאים אוטם</h3>
אחר אשר עד כה עזרנו ה׳ לגלות יסודות אוצר הטוב של יראת שמים לטהר הלב ולנקות הדעות והמחשבות באמונה והמסתעף ממנה. מחק הסדר הישר הוא לבאר הנה תקון המדות הבאות מכח המתעורר וקשוט התכונות הנפשיות ולברר הנא׳ מן המגונה לבחור בחיים נעימים מאושרים מוצלחים בעוה״ז. המגיעים אל הנצחיים האמתיים ואל הטוב התכליתי. והנה הר"מ ז״ל קצר מאד בכאן במקום שראוי להאריך. עם שהאריך במקום שהיה יכול לקצר לכלול כל דבריו במאמר אחד קטן. ובכל הפרקים שבהל׳ דעות לא הספיק לבאר סבת רוע המדות באופן שתושג התרופה בנקלה. ולפי שהוא הטוב אשר הכל יכספוהו צריך לירד לעומקו. אם אמנם חוברו בו ספרים רבים ונכבדים כולם טובים כולם נכוחים וישרים אלא שהלכו בדרך ארוכה ביותר ועוד קצרו בהכרחי ולא ראי זה כראי זה הצד השוה בלבול הסדר ורוע החלוקה בעז"ה נחדש המלאכה. לברר זאת ההלכה. הכוללת ד׳ ענינים גדולים הלא הם הל׳ מוסר במדות ובד״א שבין אדם לחברו ועסק הנהגת ביתו ופרנסתו ומנהגו בצרכי גופו על דרך הבריאות ונייחד לכל אחד מדור בפני עצמו והשם המקבצם: *נוה חכם* ונקדים הל׳ דעות להר״מ ויהא כעין הצעה. הנה הוא יורה דעה יבין שמועה. אלא שהוא ז"ל נתן סמנים רבים ביורה. וכולן אין עולין אלא למינן. מ״מ נניח לשונו כמו שהוא. לא נשנה בו דבר. בלי להוסיף ולגרוע מאומה. ובזה יהא נכלל חלק א׳ ליסוד הבנין לו שבע תאים ויש בכללן אחד עשר מצות. חמש מ"ע ושש ל"ת. וזהו ~פורטן~{אלטונא תקח: פרטן}. *א* להדמות בדרכי ה׳. *ב* להדבק ביודעיו. *ג* לאהוב הריעים. *ד* לאהוב את הגרים. *ה* שלא לשנוא אחים. *ו* להוכיח את עמיתו. *ז* שלא לישא עליו חטא. *ח* שלא לענות אומללים. *ט* שלא להלוך רכיל. *י* שלא לנקום. *יא* שלא לנטור:

% תא א

דעות הרבה יש לבני אדם. זו משונה מזו. ורחוקה ממנה ביותר %% א *יש* אדם שהוא בעל חמה כועס תמיד. ויש אדם שדעתו מיושבת עליו ואינו כועס כלל. ואם יכעס. יכעס כעס מעט בכמה שנים. ויש אדם שהוא גבה לב ביותר. ויש שהוא שפל רוח ביותר. ויש שהוא בעל תאוה לא תשבע נפשו מהלוך בתאוה. ויש שהוא לב טהור מאד ולא יתאוה אפי' לדברים מעטים שהגוף צריך להם. ויש בעל נפש רחבה. שלא תשבע נפשו מכל ממון העולם כענין שנאמר אוהב כסף לא ישבע כסף. יש מקצר נפשו שדיו אפי׳ דבר מועט. מה שלא יספיק לו ולא ירדוף להשיג כל צרכו. ויש שהוא מסגף עצמו ברעב. וקובץ על ידו ואינו אוכל פרוטה משלו אלא בצער גדול. ויש שהוא מאבד כל ממונו בידו לדעתו. ועל דרכים אלו שאר כל הדעות. כגון מהולל ואונן. כילי ושוע. אכזר. ורחמן. רך לבב. ואמיץ לב. וכיוצא בהן: %% ב ויש בין כל דעה ודעה הרחוקה ממנה בקצה האחר. דעות בינוניות זו רחוקה מזו. וכל הדעות יש מהן דעות שהן לאדם בתחלת ברייתו. לפי טבע גופו ויש דעות שטבעו של אדם זה מכוון ועתיד לקבל אותם במהרה יותר משאר הדעות ויש מהן שאינן לאדם מתחלת ברייתו. אלא למד אותם מאחרים או שנפנה להם מעצמו. לפי מחשבה שעלתה בלבו או ששמע שזו הדעה טובה לו. ובה ראוי לילך. והנהיג עצמו בהן עד שנקבעה בלבו: %% ג שתי קצוות הרחוקות זו מזו שבכל דעה ודעה אינם דרך טובה ואין ראוי לו לאדם ללכת בהם. ולא ללמדם לעצמו ואם מצא טבעו נוטה לאחת מהן. או מוכן לאחת מהם. או שכבר למד אחת מהן ונהג בה. יחזיר עצמו למוטב וילך בדרך הטובים והיא הדרך הישרה. %% ד הדרך הישרה היא מדה בינונית שבכל דעה ודעה מכל הדעות שיש לו לאדם. והיא הדעה שהיא רחוקה משתי הקצוות ריחוק שוה. ואינה קרובה לא לזו ולא לזו. לפיכך צוו חכמים הראשונים שיהא אדם שם דעותיו תמיד ומשער אותם. זמכוין אותם בדרך האמצעית כדי שיהא שלם בגופו. כיצד לא יהא בעל חמה נוח לכעוס. ולא כמת שאינו מרגיש אלא בינוני לא יכעוס אלא על דבר גדול. שראוי לכעוס עליו כדי שלא יעשה כיוצא בו פעם אחרת. וכן לא יתאוה אלא לדברים שהגוף צריך להם. ואי אפשר להיות בזולתם. כענין שנאמר צדיק אוכל לשובע נפשו. וכן שלא יהא עמל בעסקו אלא להשיג דבר שצריך לו לחיי שעה. כענין שנאמר טוב מעט לצדיק. לא יקפוץ ידו ביותר ולא יפזר ממונו אלא נותן צדקה כפי מסת ידו ומלוה כראוי למי שצריך. ולא יהא מהולל ושוחק. ולא עצב ואונן. אלא שמח כל ימיו בנחת. בסבר פנים יפות וכן שאר דעותיו. ודרך זו היא דרך החכמים. כל אדם שדעותיו דעות בינוניות ממוצעות נקרא חכם: %% ה ומי שמדקדק על עצמו ביותר ויתרחק מדעה בינונית מעט לצד זה. או לצד זה נקרא חסיד. כיצד מי שיתרחק מגובה הלב עד קצה האחרון. ויהיה שפל רוח ביותר. נקרא חסיד וזוהי מדת חסידות. ואם נתרחק עד האמצע בלבד ויהיה עניו נקרא חכם וזוהי מדת חכמה ועל דרך זו שאר כל הדעות. וחסידים הראשונים היו מטין דעות שלהם מדרך האמצעית כנגד שתי הקצוות יש דעה שמטין אותה כנגד הקצה האחרון. ויש דעה שמטין אותה כנגד הקצה הראשון (בפ"ד מח״פ שלו יבואר היטב כל זה) וזהו לפנים משורת הדין. ומצווין אנו ללכת בדרכים האלו הבינונים. והם הדרכים הטובים והישרים. שנאמר והלכת בדרכיו: %% ו כך למדו בפירוש מצוה זו. מה הוא נקרא חנון. אף אתה היה חנון. מה הוא נקרא רחום אף אתה היה רחום. מה הוא נקרא קדוש. אף אתה היה קדוש. ועל דרך זו קראו הנביאים לאל בכל הכנויין. ארך אפים ורב חסד. צדיק וישר תמים גבור. חזק וכיוצא בהם להודיע שהן דרכים טובים וישרים. וחייב אדם להנהיג עצמו בהן. ולהדמות אליו כפי כחו: %% ז וכיצד ירגיל אדם עצמו בדעות אלו עד שיקבע בו. יעשה וישנה וישלש במעשים שעושה על פי הדעות האמצעיות. ויחזור בהם תמיד. עד שיהיו מעשים קלים עליו. ולא יהא בהם טורח עליו. ויקבע הדעות בנפשו ולפי שהשמות האלו נקרא בהן היוצר והם הדרך הבינונית שאנו חייבין ללכת בה נקראת דרך זו דרך ה'. והוא שלמד אברהם אבינו לבניו. שנאמר כי ידעתיו למען אשר יצוה וגו' וההולך בדרך זו מביא עליו טובה וברכה. שנאמר למען הביא ה' על אברהם את אשר דבר עליו:

% תא ב

%% א *חולי* הגוף טועמים המר מתוק ומתוק מר ויש מן החולים מי שמתאוה ותאב למאכלות שאינן ראוין לאכילה כגון העפר והפחם ושונא המאכלים הטובים כגון הפת והבשר הכל לפי רוב החולי כך בני אדם שנפשותיהם חולות מתאוים ואוהבים הדעות הרעות ושונאים הדרך הטובה ומתעצלים ללכת בה והיא כבדה עליהם מאד לפי חליים וכן ישעיהו אומר באנשים הללו הוי האומרים לרע טוב ולטוב רע שמים חושך לאור ואור לחושך שמים מר למתוק ומתוק למר ועליהם נאמר העוזבים אורחות יושר ללכת בדרכי חושך ומה היא תקנת חולי הנפשות ילכו אצל החכמים שהם רופאי הנפשות וירפאו חליים בדעות שמלמדים אותם עד שיחזרו לדרך הטובה והמכירים בדעות הרעות שלהם ואינם הולכים אצל החכמים לרפא אותם עליהם אמר שלמה חכמה ומוסר אוילים בזו: %% ב וכיצד היא רפואתם מי שהוא בעל חמה אומרים לו להנהיג עצמו שאם הוכה או קולל לא ירגיש כלל וילך בדרך זו זמן מרובה עד שתעקר החמה מלבו ואם היה גבה לב ינהיג עצמו בבזיון הרבה וישב למטה מן הכל וילבש בלויי סחבות המבזים את לובשיהם וכיוצא בדברים אלו עד שיעקר גובה הלב ממנו ויחזור לדרך האמצעית שהוא דרך הטובה ולכשיחזור לדרך האמצעית ילך בה כל ימיו ועל קו זה יעשה בשאר כל הדעות אם היה רחוק לקצה האחד ירחיק עצמו לקצה השני וינהוג בו זמן רב עד שיחזור בו לדרך הטובה והיא מדה בינונית שבכל דעה ודעה: %% ג ויש דעות שאסור לו לאדם לנהוג בהן בבינוניות אלא יתרחק מן הקצה האחד עד הקצה האחר והוא גובה הלב שאין דרך הטובה שיהיה האדם עניו בלבד אלא שיהא שפל רוח ותהיה רוחו נמוכה למאוד ולפיכך נאמר במרע"ה עניו מאד ולא נאמר עניו בלבד ולפיכן צוו חכמים מאד מאד הוי שפל רוח ועוד אמרו שכל המגביה לבו כופר בעיקר שנאמר ורם לבבך ושכחת את ה' אלהיך ועוד אמרו בשמתא מאן דאית ביה גסות רוח ואפי' מקצתה וכן הכעס מדה רעה היא עד מאד וראוי לאדם להתרחק ממנה עד הקצה האחרון וילמד עצמו שלא יכעוס אפילו על דבר שראוי לכעוס עליו ואם רצה להטיל אימה על בניו ובני ביתו או על הצבור אם היה פרנס ורצה לכעוס עליהן כדי שיחזרו למוטב יראה עצמו בפניהם שהוא כועס כדי ליסרם ותהיה דעתו מיושבת בינו לבין עצמו כאדם שהוא מדמה כועס בשעת כעסו והוא אינו כועס אמרו חכמים הראשונים כל הכועס כאילו עובד ע"א ואמרו שכל הכועס אם חכם הוא חכמתו מסתלקת ממנו ואם נביא הוא נבואתו מסתלקת ממנו ובעלי כעס אין חייהם חיים לפיכך צוו להתרחק מן הכעס עד שינהיג עצמו שלא ירגיש אפילו לדברים המכעיסים וזוהי הדרך הטובה ודרך הצדיקים הם עלובים ואינם עולבים שומעים חרפתם ואינם משיבים עושים מאהבה ושמחים ביסורים עליהם הכתוב אומר ואוהביו כצאת השמש בגבורתו: %% ד לעולם ירבה אדם בשתיקה ולא ידבר אלא או בדברי חכמה או בדברים שצריך לחיי גופו אמרו על רב תלמיד רבינו הקדוש שלא שח שיחה בטלה כל ימיו וזוהי שיחת רוב כל אדם ואפילו בצרכי הגוף לא ירבה אדם דברים ועל זה צוו חכמים ואמרו כל המרבה דברים מביא חטא ואמרו לא מצאתי לגוף טוב משתיקה וכן בדברי תורה ובדברי חכמה יהיו דברי האדם מעטים ועניניהם מרובים והוא שצוו חכמים ואמרו לעולם ישנה אדם לתלמידיו דרך קצרה אבל אם היו הדברים מרובים והענין מועט הרי זו סכלות ועל זה נאמר כי בא החלום ברוב ענין וקול כסיל ברוב דברים סייג לחכמה שתיקה לפיכך לא ימהר להשיב ולא ירבה לדבר וילמד לתלמידים בשובה ונחת בלא צעקה ובלא אריכות לשון הוא שאמר שלמה דברי חכמים בנחת נשמעים: %% ה אסור לאדם להנהיג עצמו בדברי חלקות ופתוי ולא יהא אחד בפה ואחד בלב אלא תוכו כברו והענין שבלב הוא הדבר שבפה ואסור לגנוב דעת הבריות אפילו דעת העכו"מז כיצד לא ימכור לעכו"מז בשר נבלה במקום בשר שחוטה ולא מנעל של מתה במקום מנעל של שחוטה ולא יסרהב בחברו שיאכל אצלו והוא יודע שאינו אוכל ולא ירבה לו בתקרובת והוא יודע שאינו מקבל ולא יפתח לו חביות יין שהוא צריך למכרן כדי לפתותו שבשביל כבודו פתח וכן כל כיוצא בו ואפילו מלה אחת של פתוי ושל גנבת דעת אסור אלא שפת אמת ורוח נכון ולב טהור מכל עמל והוות: %% ו לא יהא אדם בעל שחוק והתול ולא עצב ואונן אלא שמח כך אמרו חכמים שחוק וקלות ראש מרגילין את האדם לערוה וצוו שלא יהא אדם פרוץ בשחוק ולא עצב ומתאבל אלא מקבל כל אדם בסבר פנים יפות וכן לא יהא בעל נפש רחבה נבהל להון ולא עצב ובטל ממלאכה אלא בעל עין טובה מעט עסק ועוסק בתורה ואותו המעט שהוא חלקו ישמח {אלטונא תקח: בו} ולא בעל קטטה ולא בעל קנאה ולא בעל תאוה ולא רודף אחר הכבוד כך אמרו חכמים הקנאה והתאוה והכבוד מוציאין את האדם מן העולם כללו של דבר ילך במדה הבינונית שבכל דעה ודעה עד שיהיו כל דעותיו מכוונות באמצעות והוא ששלמה אמר פלס מעגל רגליך וכל דרכיך יכונו:

% תא ג

%% א *שמא* יאמר אדם הואיל והקנאה והתאוה והכבוד וכיוצא בהם דרך רעה הן ומוציאין את האדם מן העולם אפרוש מהם ביותר ואתרחק לצד האחרון עד שלא יאכל בשר ולא ישתה יין ולא ישא אשה ולא ישב בדירה נאה ולא ילבש מלבוש נאה אלא השק והצמר הקשה וכיוצא בהן כגון כומרי עכו"מז גם זו דרך רעה היא ואסור לילך בה. המהלך בדרך זו נקרא חוטא שהרי הוא אומר בנזיר וכפר עליו מאשר חטא על הנפש אמרו חכמים מה אם נזיר שלא פירש אלא מן היין צריך כפרה. המונע עצמו מכל דבר ודבר על אחת כמה וכמה לפיכך צוו חכמים שלא ימנע אדם עצמו אלא מדברים שמנעתו תורה בלבד ולא יהא אוסר עצמו בנדרים ובשבועות (דווקא אבל {אלטונא תקח: בלא} שבועה ודאי מצוה היא ונקרא קדוש. כדאמרינן קדש עצמך במותר לך וכן זכר רבינו ג"כ דברי חסידות בהל' אלו וזולת והא דאמרינן שנשבעין לקיים המצות וכן אותה ששנינו נדרים סייג לפרישות עמ"ש המחבר בסוף הל׳ נדרים) על דברים המותרים כך אמרו חכמים לא דייך מה שאסרה תורה. אלא שאתה אוסר עליך דברים אחרים ובכלל הזה אלו שמתענין תמיד אינן בדרך טובה. ואסרו חכמים שיהא אדם מסגף עצמו בתענית {אלטונא תקח: (עיין בעיר שער המטרה מ"ש בס"ד)} ועל כל הדברים האלו וכיוצא בהן צוה שלמה ואמר אל תהי צדיק הרבה ואל תתחכם יותר למה תשומם. %% ב צריך אדם שיכוון לבו על מעשיו כולם לידע את השם ברוך הוא בלבד ויהא שבתו וקומו ודבורו הכל לעומת זה הדבר כיצד כשישא ויתן או יעשה מלאכה ליטול שכר ~אלטונא תקח: ש~לא יהא בלבו לקבוץ ממון בלבד אלא יעשה דברים אלו. כדי שימצא דברים שהגוף צריך להם מאכילה ושתיה. וישיבת בית ונשיאת אשה וכן כשיאכל וישתה ויבעל לא ישים בלבו לעשות דברים אלו כדי ליהנות בלבד עד שנמצא שאינו אוכל ושותה אלא המתוק לחיך ויבעול כדי ליהנות אלא ישים על לבו שיאכל וישתה כדי להברות גופו ואיבריו בלבד לפיכך לא יאכל כל שהחיך מתאוה ככלב וכחמור. אלא יאכל דברים המועילים לגוף אם מרים אם מתוקים ולא יאכל דברים הרעים לגוף אע"פ שהן מתוקים לחך כיצד מי שהיה בשרו חם לא יאכל בשר ולא דבש ולא ישתה יין כענין שאמר שלמה דרך משל אכול דבש הרבות לא טוב ושותה מי העולשין אע"פ שהוא מר שנמצא שותה ואוכל דרך רפואה בלבד כדי שיבריא ועומד שלם הואיל ואי אפשר לאדם לחיות אלא באכילה ושתיה וכן כשיבעול לא יבעול אלא כדי להברות גופו וכדי לקיים את הזרע. לפיכך אינו בועל כל זמן שיתאוה אלא כל עת שידע שהוא צריך להוציא שכבת זרע. כמו דרך הרפואה או לקיים זרע: %% ג המנהיג עצמו על פי הרפואה אם שם על לבו שיהא כל גופו ואיבריו שלמים בלבד ושיהיו לו בנים עושין מלאכתו ועמלים לצרכו אין זו דרך טובה אלא ישים על לבו שיהא גופו שלם וחזק כדי שתהא נפשו ישרה לדעת את ה' שאי אפשר שיבין ויסתכל בחכמות והוא רעב וחולה או אחד מאיבריו כואב וישים על לבו שיהא לו בן אולי יהיה חכם גדול בישראל. נמצא המהלך בדרך זו כל ימיו עובד את ה' תמיד ואפי' בשעה שבועל מפני שמחשבתו בכל כדי שימצא צרכיו עד שיהא גופו שלם לעבוד את ה' ~אלטונא תקח: תמיד~ אפילו בשעה שהוא ישן אם ישן לדעת כדי שתנוח דעתו עליו וינוח גופו כדי שלא יחלה ולא יוכל לעבוד את ה' והוא חולה. נמצאת שינה שלו עבודה למקום ברוך הוא ועל ענין זה צוו חכמים ואמרו כל מעשיך יהיו לשם שמים. והוא שאמר שלמה בחכמתו בכל דרכיך דעהו והוא יישר אורחותיך:

% תא ד

%% א *הואיל* והיות הגוף בריא ושלם מדרכי השם הוא. שהרי אי אפשר שיבין או ידע דבר מידיעת הבורא והוא חולה לפיכך צריך להרחיק אדם עצמו מדברים המאבדים את הגוף. ולהנהיג עצמו בדברים ~ש~{אלטונא תקח: ה}מברין ומחלימים ואלו הן לעולם לא יאכל אדם אלא כשהוא רעב ולא ישתה אלא כשהוא צמא ואל ישהא נקביו אפי' רגע אחד אלא כל זמן שצריך להשתין או להסך את רגליו יעמוד מיד (וכ"מ בעובדא דשמואל בבכורות ואפ"ה אשכחן רבא דאנסי ליה רבנן בעידניה ושתין סבי איעקור מפרקיה דרב הונא): %% ב לא יאכל אדם עד שתתמלא כריסו אלא יפחות כמו רביע משבעתו ולא ישתה מים בתוך המזון אלא מעט ומזוג ביין וכשיתחיל המזון להתעכל במעיו שותה מה שהוא צריך לשתות ולא ירבה לשתות מים ואפילו כשיתעכל המזון ולא יאכל עד שיבדוק יפה יפה שמא צריך לנקביו. לא יאכל אדם עד שילך קודם אכילה עד שיתחיל גופו לחום או יעשה מלאכה או יתיגע ביגע אחר. כללו של דבר יענה גופו וייגע כל יום בבוקר עד שיתחיל גופו לחום וישקוט מעט עד שתתיישב נפשו ואוכל ואם רחץ בחמין אחר שיגע הרי זה טוב ואח"כ שוהה מעט ואוכל: %% ג לעולם כשיאכל אדם ישב במקומו או יטה על שמאלו ולא יהלך ולא ירכב ולא ייגע ולא יזעזע גופו ולא יטייל עד שיתעכל המזון במעיו וכל המטייל אחר אכילתו או שיגע הרי זה מביא על עצמו חלאים רעים וקשים: %% ד היום והלילה כ"ד שעות די לו לאדם לישן שלישן שהוא שמונה שעות ויהיו בסוף הלילה כדי שתהא מתחלת שנתו עד שתעלה השמש שמונה שעות ונמצא עומד ממטתו קודם שתעלה השמש: %% ה לא יישן אדם לא על פניו ולא על ערפו אלא על צדו בתחלת הלילה על צד שמאל ובסוף הלילה על צד ימין ולא יישן סמוך לאכילה אלא ימתין אחר אכילה כמו שלש או ארבע שעות ולא יישן ביום: %% ו דברים המשלשלים את בני מעיים כגון ענבים ותאנים ותותים ואגסים ואבטיחים ומיני הקשואים ומיני מלפפונות. אוכל אותם האדם בתחלה קודם אכילה ולא יערבם עם המזון אלא שוהה מעט עד שיצאו מבטן העליון ואוכל מזונו ודברים שמאמצין את בני מעים כגון רמונים ופרישים ותפוחים וקרוסטמלין אוכל אותם תיכף למזונו ולא ירבה לאכול מהם: %% ז כשירצה אדם לאכול בשר עוף ובשר בהמה כאחד. אוכל בתחלה בשר העוף וכן ביצים ובשר עוף אוכל תחלה בצים בשר בהמה דקה ובשר בהמה גסה אוכל בתחלה בשר {אלטונא תקח: בהמה} דקה לעולם יקדים אדם דבר הקל ומאחר הכבד: %% ח בימות החמה אוכל מאכלים הקרים ולא ירבה בתבלין ואוכל את החומץ ובימות הגשמים אוכל מאכלים החמים ומרבה בתבלין ואוכל מעט מן החרדל ומן החלתית ועל דרך זו הולך ועושה במקומות הקרים ובמקומות החמים. בכל מקום הראוי לו: %% ט יש מאכלות שהם רעים ביותר עד מאד וראוי לאדם שלא לאכלן לעולם כגון הדגים הגדולים המלוחים הישנים והגבינה המלוחה הישנה והכמהין ופטריות והבשר המלוח הישן ויין מגתו ותבשיל ששהא עד שנדף ריחו וכן כל מאכל שריחו רע או מר ביותר הרי אלו לגוף כמו סם המות ויש מאכלים שהם רעים אבל אינם כמו הראשונים לרוע לפיכך ראוי לאדם שלא לאכול מהם אלא מעט אחר ימים הרבה ולא ירגיל עצמו להיות מזונו מהם. או לאכלם עם מזונו תמיד כגון דגים גדולים. וגבינה וחלב ששהא אחר שנחלב כ"ד שעות. ובשר שוורים גדולים ותיישים גדולים והפול והעדשים והספיר ולחם שעורים ולחם מצות. והכרוב והחציר. והבצלים. והשומים והחרדל והצנון. כל אלו מאכלים רעים הם. אין ראוי לאדם לאכול מאלו. אלא מעט עד מאד ובימות הגשמים. אבל בימות החמה. לא יאכל מהם כלל. והפול והעדשים בלבד. אין ראוי לאכלן. לא בימות החמה ולא בימות הגשמים והדלועים אוכל מהם בימות החמה: %% י ויש מאכלים שהם רעים ואינם כמו אלו. והם עוף המים ובני יונה הקטנים והתמרים ולחם קלוי בשמן. או לחם שנילוש בשמן והסולת שניפו אותה כל צרכה עד שלא נשאר בה ריח מורסן והציר והמורייס. אין ראוי להרבות במאכלות אלה. ואדם שהוא חכם וכובש את יצרו. לא ימשוך אחר תאותו ולא יאכל מן הנזכרים כלום אלא אם נצרך להם לרפואה הרי זה גבור: %% יא לעולם ימנע אדם עצמו מפירות האילנות. ולא ירבה מהן אפי' יבשים ואין צריך לומר רטובים. אבל קודם שיתבשלו באילן כל צרכן הרי הן כחרבות לגוף. וכן החרובין רעים לעולם. וכל הפירות החמוצים רעים. ואין אוכלין מהן אלא מעט בימות החמה ובמקומות החמים. והתאנים והענבים והשקדים לעולם טובים בין רטובים בין יבשים. ואוכל אדם מהם כל צרכו. ולא יתמיד אכילתם. אע"פ שהם טובים מכל פרי האילנות: %% יב הדבש והיין רע לקטנים ויפה לזקנים וכל שכן בימות הגשמים. וצריך אדם לאכול בימות החמה שני שלישים ממה שהוא אוכל בימות הגשמים: %% יג לעולם ישתדל אדם שיהיו מעיו רפויים כל ימיו. ויהיה קרוב לשלשול מעט וזה כלל גדול ברפואה כל זמן שהרעי נמנע או יצא בקושי חלאים רעים באים ובמה ירפה אדם מעיו אם יתאמצו מעט. אם היה בחור יאכל בבוקר בבוקר מלוחים שלוקים מתובלים בשמן זית ובמורייס ובמלח בלא פת. או ישתה מי שלק של תרדין או של כרוב בשמן זית ומורייס ומלח ואם היה זקן ישתה דבש מזוג במים חמים בבוקר וישהא כמו ארבע שעות. אח"כ יאכל סעודתו ויעשה כן יום אחד {אלטונא תקח: או שנים} או שלשה וארבעה ימים אם צריך לכך עד שירפו מעיו: %% יד ועוד כלל אחר בבריאות הגוף כל זמן שאדם מתעמל ויגע הרבה ואינו שבע ומעיו רפים אין חולי בא עליו. וכחו מתחזק ואפי' אוכל מאכלים הרעים: %% טו וכל מי שיושב לבטח ואינו מתעמל או מי שמשהא נקביו. או מי שמעיו קשים אפי' אכל מאכלים טובים ושמר עצמו על פי הרפואה. כל ימיו יהיו מכאובים וכחו תשש ואכילה גסה לגוף כל אדם כמו סם המות. והוא עיקר לכל החלאים. ורוב החלאים שבאים על האדם. אינם אלא מפני מאכלים רעים. או מפני שהוא ממלא בטנו ואוכל אכילה גסה אפי' ממאכלים טובים הוא ששלמה אמר בחכמתו. שומר פיו ולשונו שומר מצרות נפשו כלומר שומר פיו מלאכול מאכל רע או מלשבוע ולשונו מלדבר אלא בצרכיו: %% טז דרך הרחיצה. שיכנס אדם למרחץ משבעה ימים לשבעה ימים ולא יכנס סמוך לאכילה ולא כשהוא רעב. אלא כשיתחיל המזון להתעכל. ורוחץ כל גופו בחמין שאין הגוף נכוה בהן וראשו בלבד בחמין שהגוף נכוה בהם ואח"כ ירחץ גופו בפושרין ואח"כ בפושרין מן הפושרין עד שירחוץ בצונן ולא יעביר על ראשו מים לא פושרין ולא צוננין ולא ירחץ בצונן בימות הגשמים ולא ירחץ עד שיזיע ויפרך כל גופו ולא יאריך במרחץ אלא כשיזיע ויפרך גופו ישתטף ויצא ובודק עצמו קודם שיכנס למרחץ ואחר שיצא שמא יהא צריך לנקביו וכן בודק אדם עצמו תמיד קודם אכילה ואחר אכילה וקודם בעילה ואחר בעילה וקודם שיגע ויתעמל ואחר שיגע ויתעמל וקודם שישן ואחר שישן ובשיעור הכל עשרה: %% יז כשיצא אדם מן המרחץ ילבש בגדיו ויכסה ראשו בבית החיצון כדי שלא תשלוט בו רוח קרה ואפי' בימות החמה צריך להזהר וישהא אחר שיצא עד שתתיישב נפשו וינוח גופו ותסור החמימות ואח"כ יאכל ואם ישן מעט כשיצא מן המרחץ קודם אכילה הרי זה יפה מאד ולא ישתה מים קרים בצאתו מן המרחץ ואצ"ל שלא ישתה במרחץ ואם צמא כשיצא מן המרחץ ואינו יכול למנוע עצמו יערב המים ביין או בדבש וישתה ואם סך בשמן במרחץ בימות הגשמים אחר שישתטף הרי זה טוב: %% יח לא ירגיל אדם להקיז דם תמיד ולא יקיז אלא אם צריך לו ביותר ולא יקיז בימי החמה ולא בימי הגשמים אלא מעט בימי ניסן ומעט בימי תשרי ומאחר חמשים שנה לא יקיז כלל ולא יקיז אדם דם ויכנס למרחץ בו ביום ולא יקיז ויצא לדרך ולא ביום שיבוא מן הדרך ויאכל וישתה ביום ההקזה פחות ממה שהיה רגיל וינוח ביום הקזה ולא ייגע ולא יתעמל ולא יטייל: %% יט שכבת זרע היא כח הגוף וחייו ומאור העינים וכל שתצא ביותר הגוף כלה וכחו כלה וחייו אובדים והוא שאמר שלמה בחכמתו אל תתן לנשים חילך כל השטוף בבעילה זקנה קופצת עליו וכחו תשש ועיניו כהות וריח רע נודף מפיו ומשחיו ושער ראשו וגבות עיניו וריסי עיניו נושרין ושער זקנו ושחיו ושער רגליו רבה שיניו נופלות והרבה כאבים חוץ מאלו באין עליו אמרו חכמי הרופאים אחד מאלף מת בשאר חלאים והאלף מרוב התשמיש לפיכך צריך אדם להזהר בדבר זה אם רצה לחיות בטובה ולא יבעול אלא כשימצא גופו בריא וחזק ביותר והוא מתקשה הרבה שלא לדעתו ומסיח עצמו לדבר אחר והקשוי בו כשהיה וימצא כובד ממתניו ולמטה וכאילו חוטי הביצים נמשכים ובשרו חם זה צריך לבעול ורפואה לו שיבעול לא יבעול אדם והוא שבע ולא רעב אלא אחר שיתעכל המזון שבמעיו ויבדוק נקביו קודם בעילה ואחר בעילה ולא יבעול מעומד ולא מיושב ולא בבית המרחץ ולא ביום שנכנס למרחץ ולא ביום הקזה ולא ביום יציאה לדרך או ביאה מן הדרך ולא לפניהם ולא לאחריהם: %% כ כל המנהיג עצמו בדרכים אלו שהורינו אני ערב לו שאינו בא לידי חולי כל ימיו עד שיזקין הרבה וימות ואינו צריך לרופא ויהיה גופו שלם ועומד על בוריו כל ימיו אלא א"כ היה גופו רע מתחילת ברייתו או אם היה רגיל במנהג מן המנהגות הרעים מתחלת מולדתו. או אם תבוא מכת דבר או בצורת לעולם: %% כא וכל המנהגים הטובים האלו שאמרנו אין ראוי לנהוג בהן אלא הבריא אבל החולה או מי שאחד מאיבריו חולה או מי שנהג מנהג רע שנים רבות יש לכל אחד מהם דרכים אחרים והנהגות כפי חליו כמו שיתבאר בספר הרפואות ושינוי וסת תחלת חולי: %% כב כל מקום שאין בו רופא אחד הבריא ואחד החולה אין ראוי {אלטונא תקח: לו} לזוז מכל הדרכים האלו שנאמרו בפרק זה. שכל אחד מהם לאחרית טוב מביא: %% כג כל עיר שאין בה עשרה דברים אלו אין ת"ח רשאי לדור בתוכה. ואלו הן רופא ואומן ובית המרחץ ובית הכסא מים מצויים כגון נהר ומעין ובית הכנסת ומלמד תנוקות ולבלר וגבאי צדקה וב"ד מכין וחובשין. משום ר"ע אמרו אף מיני פירי. שמיני פירי מאירין את העינים (נאם המבריך אמת כל המנהג שכלל הר״מ ז״ל בפרק הלז בבריאות הגוף הוא נאות לעשירים בלבד. כי מה היה עושה רחב״ד אם לא היה אוכל חרובין משבת לשבת וראב"פ שהיה צריך לאכול בצל אפי' ביום הקזה. והרבה מהמנהגים שאי אפשר לאדם בינוני לנהוג בהן (ואצ״ל עני או שכיר יום) ואפילו עשירים אינן יכולים לעמוד בכולן. שהכל טרודים וחרדים עתה על עסקי פרנסתן ועוד שעשירי הדעת השומעים לעצה. יקרים הם מפנינים. באלה הזמנים הכל רודפים אחר הממון כסוסים רצים. אחריו ינהו לא יפחדו ולא ירהו לחשוב על תקון גופם ושלמות נפשם אינם חפצים. ואף אם קצתם יתאוו לתקן מדותיהם הם מתעצלים להוציא מחשבתם לפועל ולא חרוצים וחכם עצל בעיניו משבעה משיבי טעם. ע"כ הי״ל לקצר בדרושים הללו. ועוד כי קצת דברי הר"מ ז"ל נראין כסותרים דברי חכמים. וקצתן גם לרופאי הזמן בלתי מוסכמים מחמת כל זה בחרתי מתחלה בקצור מנהגי ד״א הללו בבית אשר בניתי לשם ה׳ וכבר הובאו שם והוכן מקום חשוב לתמצית דברי פ׳ הלז ביחוד בכסא שן. וכן לרוב דברי הפרקים העוברים והבאים בנוה הלז. נתייחדו להם מדורות בבית הקדוש גם עברו לפעמים בתוך העיר האלהית. ועתה שבתי וראה כי טוב לדבר בם שנית כאן ולבארם בארוכה. גם הצגתי כל דברי הר״מ בהל׳ אלו ככתבם וכלשונם. לא יחסר דבר מהם וזה אם מפני שחייב אדם לומר בלשון רבו. אחר שהוא ז"ל התחיל לסדר ולחבר הל׳ אלו. הרי הוא רב ואדון בדבר זה ביחוד שלא נתעוררו חכמי הדורות לחלוק עליו בשום דבר מהם ולכן ~מ~{אלטונא תקח: נ}ניח לו כבודו במקומו כאן ומה שי"ל להתעורר בו נציג לבדו. ואם מפני שאני מוצא השנות ענינים הללו והכפלותם טובה גדולה לעולם. ותועלת בלי ערך. על כן בחרתי הפעם באורך עם היותי אוהב הקצור בענינים אחרים. ויש בני אדם כשקראו ספר פעם אחד. קשה עליהם לחזור עליו. כי יחשבו שכבר ידעוהו וקבלוהו בפ"א. אף אם רחוק הוא מכליותיהם תמיד יחמדו לדבר חדש. ע"כ לא אמנע טוב מבעליו בהיות לאל ידי לתת לו מקום שיחזור על ענין הטוב לגופו ולנפשו פעמים רבות. עם איזה שינוי טעם וחלוף לשון. וחדושים נוספים מבלי שיגעל בקריאתו מחדש. באופן שיעשהו קנין גמור בנפשו להוציאו מכח אל הפועל להשתמש בו כראוי וכיון דדש דש. לכן אשנה ואשלש פרק זה וכיוצא בו. לכבוד אלהי ישראל ואם יהיו הנהנים מעטים חשובים הם בעיני ה' כמרובים כי חכם ירא א' שקול נגד עשרת רבוא שוטים וקשר רשעים אינו מהמנין ויפה עושים החכמים בעיניהם אם ירחיקו עצמם מאהלי ומשכני ואחזיק להם טובה שכבר השגתי בזה רצוני בפרטות אם ימאסו בו חנוני ושולחני כאשר הזהרתי אותם בשיר לכסא שן בל יקרבו אל שולחני ולא עשירים שבמקומינו שי״ל ס׳ רבוא ~אלפים~{אלטונא תקח: קלפים} בבית המסס שלהם ולא אסתרא בלגינא דאגב אונסא דזוזי לא ג״מרי ומ"קני אך אל זה אביט אל עני ונכה רוח וחרד לדבר ה׳ בשבילו טרחתי ואטרח. עשיתי ואשא זכרה לי אלהי לטובה וחנני:

% תא ה

%% א *כשם* שהחכם ניכר בחכמתו ובדעותיו והוא נבדל בהם משאר העם. כך צריך שיהא ניכר במעשיו במאכלו במשקהו בבעילתו ובעשיי' צרכיו ובדבורו ובהלוכו ובמלבושו ובכלכול דבריו ובמשאו ובמתנו ויהיו כל המעשים האלו נאים ומתוקנים ביותר. כיצד ת"ח לא יהיה גרגרן אלא אוכל מאכל הראוי להברות את גופו ולא יאכל ממנו אכילה גסה ולא יהא רודף למלא בטנו. כאלו שמתמלאין ממאכל ומשתה עד שתפח כרסם ועליהם מפורש בקבלה. וזריתי פרש על פניכם אמרו חכמים אלו בני אדם שאוכלים ושותים ועושים כל ימיהם כחגים והם האומרים אכול ושתה כי מחר נמות וזהו מאכל הרשעים ושולחנות אלו הם שגנה הכתוב ואמר כי כל שולחנות מלאו קיא צואה אבל החכם אינו אוכל אלא תבשיל אחד או שנים ואוכל ממנו כדי חייו ודיו הוא שאמר שלמה צדיק אוכל לשובע נפשו: %% ב כשהחכם אוכל מעט זה הראוי לו לא יאכלנו אלא בביתו על שולחנו ולא יאכל בחנות ולא בשוק אלא מפני צורך גדול כדי שלא יתגנה בפני הבריות ולא יאכל אצל עמי הארץ ולא על אותן השלחנות המלאות קיא צואה לא ירבה סעודותיו בכל מקום ואפי' עם החכמים ולא יאכל בסעודות שיש בהן קבוץ הרבה ואין ראוי לו לאכול אלא בסעודה של מצוה בלבד כגון סעודת אירוסין ונשואין (עיין בעיר שער סוד אשנב ב' סימן טז) והוא שיהיה ת"ח שנשא בת ת"ח והצדיקים והחסידים הראשונים לא אכלו מסעודה שאינה שלהם: %% ג כשהחכם שותה יין אינו שותה אלא כדי לשרות אכילה שבמעיו וכל המשתכר הרי זה חוטא ומגונה ומפסיד חכמתו ואם נשתכר בפני עמי הארץ הרי זה חילל את השם ואסור לשתות יין בצהרים ואפילו מעט אלא אם היה בכלל האכילה שהשתיה שהיא בכלל האכילה אינה משכרת ואינן נזהרין אלא מיין שלאחר המזון: %% ד אע"פ שאשתו של אדם מותרת לו תמיד ראוי לו לת"ח שינהיג עצמו בקדושה ולא יהא מצוי אצל אשתו כתרנגול. אלא מלילי שבת ללילי שבת. אם יש בו כח. וכשהוא מספר עמה. לא יספר בתחלת הלילה כשהוא שבע. ובטנו מלא ולא בסוף הלילה כשהוא רעב. אלא באמצע הלילה כשיתעכל המזון שבמעיו ולא יקל ראשו ביותר ולא ינבל את פיו בדברי הבאי ואפי' בינו לבינה. הרי הוא אומר בקבלה מגיד לאדם מה שיחו אמרו חכמים אפי' שיחה קלה שבין אדם לאשתו. עתיד ליתן עליה את הדין ולא יהיו שניהם שכורים לא עצלנים ולא עצבנים ולא אחד מהם ולא תהיה ישנה. ולא יאנוס אותה והיא אינה רוצה אלא ברצון שניהם ובשמחתם יספר וישחק עמה מעט כדי שתתיישב נפשה ויבעול בבושה ולא בעזות ויפרוש מיד: %% ה כל הנוהג מנהג זה. לא די שקדש נפשו וטהר עצמו ותקן דעותיו אלא שאם היה לו בנים. יהיו נאים וביישנים ראוים לחכמה ולחסידות. וכל הנוהג במנהגות שאר העם. ההולכים בחושך. יהיו לו בנים כמו אותן העם: %% ו צניעות גדולה נוהגים ת"ח בעצמם. לא יתבזו ולא יתגלו ראשן (עמו"ק ס"ב) ולא גופן ואפי' בשעה שיכנס לבית הכסא. יהא צנוע ולא יגלה בגדיו עד שישב ולא יקנח בימין ויתרחק מכל אדם. ויכנס חדר לפנים מחדר. מערה לפנים ממערה ונפנה ואם נפנה אחורי הגדר יתרחק כדי שלא ישמע חברו קולו אם נתעטש ואם נפנה בבקעה ירחיק כדי שלא יראה חברו פרועו ולא ידבר כשהוא נפנה אפי' לצורך גדול. וכדרך שנוהג צניעות ביום בבית הכסא. כך נוהג בלילה. ולעולם ילמד אדם עצמו להפנות שחרית וערבית בלבד (למעלה אמר בשיעור עשרה ורבים מהם ביום אחד) כדי שלא יתרחק: %% ז ת"ח לא יהא צועק וצווח בשעת דבורו כבהמות וחיות. ולא יגביה קולו ביותר אלא דבורו בנחת עם כל הבריות. וכשידבר בנחת יזהר שלא יתרחק עד שיראה כדבור גסי הרוח ומקדים שלום לכל אדם. כדי שתהא רוחן נוחה הימנו. ודן את כל אדם לכף זכות ומספר בשבח חברו ולא בגנותו כלל אוהב שלום ורודף שלום אם רואה שדבריו מועילים ונשמעים אומר ואם לא ישתוק. כיצד לא ירצה חברו בשעת כעסו ולא ישאל לו בשעת שנדר. עד שיתקרר דעתו וינוח ולא ינחמנו בשעה שמתו מוטל לפניו מפני שהוא בהול עד שיקברהו וכן כל כיוצא באלו. ולא יראה לחברו בשעת קלקלתו אלא יעלים עיניו ממנו ולא ישנה בדבורו ולא יוסיף ולא יגרע אלא בדברי שלום וכיוצא בהן כללו של דבר אינו מדבר אלא בדברי חכמה או בגמילות חסדים וכיוצא בהן. ולא יספר עם אשה בשוק. אפי' היא אשתו או אחותו או בתו: %% ח לא ילך ת"ח בקומה זקופה וגרון נטויה כענין שנאמר ותלכנה נטוית גרון ומשקרות עינים ולא יהלך עקב בצד גודל בנחת כמו הנשים וגסי הרוח כענין שנאמר הלוך וטפוף תלכנה וברגליהם תעכסנה ולא ירוץ ברשות הרבים כמנהג משוגעים. ולא יכפוף קומתו כבעלי חטוטרת אלא מסתכל כלפי מטה. כמו שהוא עומד בתפלה. ומהלך בשוק כאדם שהוא טרוד בעסקיו. גם במהלכו של אדם ניכר אם חכם ובעל דעה הוא. או שוטה וסכל. וכן אמר שלמה בחכמתו. וגם בדרך כשהסכל הולך. לבו חסר. יאמר לכל סכל הוא. הוא מודיע לכל על עצמו שהוא סכל: %% ט מלבוש ת"ח. מלבוש נאה ונקי. ואסור לו שימצא בבגדו כתם. או שמנונית וכיוצא בהן ולא ילבוש מלבוש מלכים. כגון בגדי זהב וארגמן. שהכל מסתכלין בהן ולא מלבוש עניים. שהוא מבזה את לובשיו. אלא בגדים בינונים נאים ולא יהא בשרו נראה מתחת מדיו. כמו בגדי הפשתן הקלים ביותר שעושים במצרים. ולא יהיו בגדיו סחובים על הארץ. כמו בגדי גסי הרוח אלא עד עקבו. ובית יד שלו. עד ראשי אצבעותיו. ולא ישלשל טליתו. מפני שנראה כגסות הרוח. אלא בשבת בלבד. אם אין לו להחליף. ולא ינעול מנעלים המטולאים טלאי על גבי טלאי בימות החמה. אבל בימות הגשמים מותר אם היה עני. ולא יצא מבושם לשוק. ולא בבגדים מבושמים. ולא ישים בושם בשערו. אבל אם משח בשרו בבושם. כדי להעביר את הזוהמא. מותר. וכן לא יצא יחידי בלילה. אלא א"כ היה לו זמן קבוע לצאת בו לתלמודו. כל אלו מפני החשד: %% י ת"ח מכלכל דבריו במשפט. אוכל ושותה וזן את אנשי ביתו כפי ממונו והצלחתו. ולא יטריח על עצמו יותר מדאי. צוו חכמים בדרך ארץ שלא יאכל אדם בשר אלא לתיאבון. שנאמר כי תאוה נפשך לאכול בשר. דיו לבריא לאכול בשר מערב שבת לערב שבת. ואם היה עשיר כדי לאכול בשר בכל יום אוכל. צוו חכמים ואמרו לעולם יאכל אדם פחות מן הראוי לו לפי ממונו. וילבש בראוי לו. ויכבד אשתו ובניו יותר מן הראוי לו: %% יא דרך בעלי דעה שיקבע לו אדם מלאכה המפרנסת אותו תחלה. ואח"כ יקנה בית דירה. ואח"כ ישא אשה. שנאמר מי האיש אשר נטע כרם (עיין במפרשיו) מי האיש אשר בנה בית. מי האיש אשר ארס אשה. אבל הטפשים מתחילין לישא אשה. ואח"כ אם תמצא ידו. יקנה בית. אח"כ בסוף ימיו. יחזור לבקש אומנות. או יתפרנס מן הצדקה. וכן הוא אומר בקללות. אשה תארש. בית תבנה. כרם תטע. כלומר יהיו מעשיך הפוכין. כדי שלא תצליח את דרכיך. ובברכה הוא אומר ויהי דוד לכל דרכיו משכיל. וה' עמו: %% יב ואסור לו לאדם להפקיר או להקדיש כל נכסיו. ויטריח על הבריות. ולא ימכור שדה. ויקנה בית. ולא בית. ויקנה מטלטלין. או יעשה סחורה בדמי ביתו. אבל מוכר הוא מטלטלין. ~וקנה~{אלטונא תקח: וקונה} שדה. כללו של דבר ישים מגמתו להצליח נכסיו. ולהחליף הכלה בקיים. ולא תהיה כוונתו ליהנות מעט לפי שעה. או ליהנות מעט. ויפסיד הרבה: %% יג משאו ומתנו של ת"ח באמת ובאמונה אומר על לאו. לאו. ועל הן. הן. מדקדק על עצמו בחשבון. ונותן ומוותר לאחרים. כשיקח מהן. ולא ידקדק עליהן. ונותן דמי המקח לאלתר. ואינו נעשה לא ערב. ולא קבלן. ולא יבוא בהרשאה (ומתרחק מלקבל פקדונות עמש"ע בס"ד) אינו מחייב בעצמו בדברי מקח וממכר במקום שלא חייבה אותו תורה. כדי שיעמוד בדבורו ולא ישנהו. ואם נתחייבו לו אחרים בדין. מאריך ומוחל להן. ומלוה וחונן. {אלטונא תקח: ולא ירד לתוך אומנות של חברו.} ולא יצר {אלטונא תקח: לאדם} לעולם בחייו. כללו של דבר יהיה מן הנרדפים ולא מן הרודפים. מן הנעלבים. ולא מן העולבים. ואדם שעושה כל המעשים האלו וכיוצא בהן. עליו הכתוב אומר. ויאמר לי עבדי אתה. ישראל אשר בך אתפאר:

% תא ו

%% א *דרך* ברייתו של אדם. להיות נמשך בדעותיו ובמעשיו. אחר ~אלטונא תקח: אחר~ רעיו וחבריו. ונוהג מנהג אנשי מדינתו לפיכך צריך אדם להתחבר לצדיקים ולישב אצל החכמים תמיד כדי שילמוד ממעשיהם ויתרחק מן הרשעים ההולכים בחושך. כדי שלא ילמוד ממעשיהם. הוא ששלמה אומר. הולך את חכמים יחכם. ורועה כסילים ירוע. ואומר אשרי האיש וגו'. וכן אם היה במדינה שמנהגותיה רעים. ואין אנשיה הולכים בדרך ישרה. ילך למקום שאנשיה צדיקים. ונוהגים בדרך טובים. ואם היו כל המדינות שהוא יודעם ושומע שמועתם נוהגים בדרך לא טובה. כמו זמננו או שאינו יכול ללכת למדינה שמנהגותיה טובים. מפני הגייסות או מפני החולי. ישב לבדו יחידי. כענין שנאמר ישב בדד וידום. ואם היו רעים וחטאים שאין מניחין אותו לישב במדינה אלא אם כן נתערב עמהן ונוהג במנהגם הרע. יצא למערות ולחוחים ולמדברות. ואל ינהיג עצמו בדרך חטאים כענין שנאמר מי יתנני במדבר מלון אורחים: %% ב מ"ע להדבק בחכמים ותלמידיהם כדי ללמוד ממעשיהם כענין שנאמר ובו תדבק וכי אפשר לאדם להדבק בשכינה. אלא כך אמרו חכמים בפירוש מצוה זו. הדבק בחכמים ותלמידיהם. לפיכך צריך להשתדל שישא בת ת"ח. וישיא בתו לת"ח. ולאכול ולשתות עם ת"ח. ולעשות פרקמטיא לת"ח. ולהתחבר להן בכל מיני חבור. שנאמר ולדבקה בו. וכן צוו חכמים ואמרו הוי מתאבק בעפר רגליהם. ושותה בצמא את דבריהם: %% ג מצוה על כל אדם לאהוב את כל אחד ואחד {אלטונא תקח: מישראל} כגופו. שנאמר ואהבת לרעך כמוך. לפיכך צריך לספר בשבחו ולחוס על ממונו. כאשר הוא חס על ממון עצמו. ורוצה בכבוד עצמו. והמתכבד בקלון חברו. אין לו חלק לעולם הבא: %% ד אהבת הגר שבא ונכנס {אלטונא תקח: תחת} כנפי השכינה. שתי מ"ע. אחת מפני שהוא בכלל רעים. ואחת מפני שהוא גר. והתורה אמרה ואהבתם את הגר. צוה על אהבת הגר כמו שצוה על אהבת עצמו שנאמר ~ואהבתם את הגר~{רמב"ם: ואהבת את ה' אלהיך} הקב"ה עצמו אוהב גרים שנאמר ואוהב גר: %% ה כל השונא אחד מישראל בלבו עובר בל"ת. שנאמר לא תשנא את אחיך בלבבך ואין לוקין על לאו זה לפי שאין בו מעשה ולא הזהירה תורה אלא על שנאה שבלב אבל המכה את חבירו והמחרפו. אע"פ שאינו רשאי אינו עובר משום לא תשנא: %% ו כשיחטא איש לאיש. לא ישטמנו וישתוק כמו שנאמר ברשעים ולא דבר אבשלום את אמנון מאומה למרע עד טוב כי שנא אבשלום את אמנון אלא מצוה עליו להודיע ולומר לו למה עשית לי כך וכך. ולמה חטאת לי בדבר פלוני. שנאמר הוכח תוכיח את עמיתך ואם חזר ובקש ממנו למחול לו צריך למחול. ולא יהא המוחל אכזרי שנאמר ויתפלל אברהם אל האלהים: %% ז הרואה חבירו שחטא. או שהלך בדרך לא טובה מצוה להחזירו למוטב ולהודיעו שהוא חוטא על עצמו במעשיו הרעים שנא' הוכח תוכיח את עמיתך. המוכיח את חבירו בין בדברים שבינו לבינו בין בדברים שבינו למקום צריך להוכיחו בינו לבין עצמו וידבר לו בנחת ובלשון רכה ויודיעו שאינו אומר לו אלא לטובתו להביאו לחיי העה"ב אם קיבל ממנו מוטב ואם לאו יוכיחנו פעם שניה ושלישית. וכן תמיד חייב אדם להוכיח עד שיכהו החוטא ויאמר לו אינני שומע וכל שאפשר בידו למחות ואינו מוחה הוא נתפש בעון אלו כיון שאפשר לו למחות בהם: %% ח המוכיח את חבירו תחלה לא ידבר לו קשות עד שיכלימנו שנא' ולא תשא עליו חטא כך אמרו חכמים יכול אתה מוכיחו ופניו משתנות. ת"ל ולא תשא עליו חטא מכאן שאסור לאדם להכלים את ישראל וכל שכן ברבים אע"פ שהמכלים את חבירו אינו לוקה עליו עון גדול הוא כך אמרו חכמים המלבין פני חבירו ברבים אין לו חלק לעולם הבא לפיכך צריך אדם להזהר שלא לבייש חבירו ברבים בין קטן בין גדול ולא יקרא לו בשם שהוא בוש ממנו ולא יספר לפניו דבר שהוא בוש ממנו בד"א בדברים שבין אדם לחבירו אבל בדברי שמים אם לא חזר בו בסתר מכלימין אותו ברבים. ומפרסמין חטאו. ומחרפין אותו בפניו. ומבזים ומקללים אותו עד שיחזור למוטב. כמו שעשו כל הנביאים בישראל: %% ט מי שחטא עליו חבירו ולא רצה להוכיחו. ולא לדבר לו כלום. מפני שהיה החוטא הדיוט ביותר. או שהיתה דעתו משובשת ומחל לו בלבו. ולא שטמו ולא הוכיחו הרי זו מדת חסידות. לא הקפידה תורה אלא על המשטמה: %% י חייב אדם להזהר ביתומים ואלמנות. מפני שנפשן שפלה למאוד. ורוחם נמוכה. אע"פ שהן בעלי ממון. אפילו אלמנתו של מלך ויתומיו. מוזהרים אנו עליהן שנאמר כל אלמנה ויתום לא תענון והיאך נוהגין עמהן. לא ידבר אליהם אלא רכות. ולא ינהוג בהן אלא מנהג כבוד. ולא יכאיב גופן בעבודה ולבן בדברים קשים. ויחוס על ממונם יותר מממון עצמו. כל המקניטן או מכעיסן. או הכאיב לבם. או רדה בהם או אבד ממונם. ה"ז עובר בל"ת. וכ"ש המכה אותם או המקללם. ולאו זה אע"פ שאין לוקין עליו. הרי ענשו מפורש בתורה. וחרה אפי והרגתי אתכם בחרב ברית כרת להן מי שאמר והיה העולם שכל זמן שהם צועקין מחמס. הן נענין. שנאמר אם צעוק יצעק אלי שמוע אשמע צעקתו. בד"א בזמן שעינה אותן לצורך עצמו. אבל ענה אותן הרב. כדי ללמדם תורה או אומנות. או להוליכן בדרך ישרה. הרי זה מותר. ואע"פ כן לא ינהוג בהן מנהג כל אדם. אלא יעשה להם הפרש. וינהלם בנחת וברחמים גדולים וכבוד. שנאמר כי ה' יריב ריבם. אחד יתום מאב. ואחד יתום מאם. ועד אימתי נקראים יתומים לענין זה עד שלא יהיו צריכין לאדם גדול להסמך עליו לאמנן ולהטפל בהן אלא יהיו עושין כל צרכי עצמן לעצמן כשאר כל הגדולים:

% תא ז

%% א *המרגל* בחבירו עובר בל"ת. שנאמר לא תלך רכיל בעמיך. ואע"פ שאין לוקין על דבר זה. עון גדול הוא. וגורם להרוג נפשות רבות מישראל. לכך נסמך לו ולא תעמוד על דם רעך. צא ולמד מה אירע לדואג האדומי: %% ב איזהו רכיל זה שטוען דברים והולך מזה לזה ואומר כך אמר פלוני. כך וכך שמעתי על פלוני (כל שמספר דברים הנוגעים לשומעם שהם מכעיסים אותו אע"פ שאינם גנאי לעושיהם ואינו אומר שעשה בזדון להקניטו) אע"פ שהוא אמת הרי זה מחריב את העולם: %% ג יש עון גדול מזה עד מאד. והוא בכלל לאו זה. והוא לשון הרע והוא המספר בגנות חבירו אע"פ שאומר אמת אבל האומר שקר נקרא מוציא שם רע על חבירו. אבל בעל לשון הרע. זה שיושב ואומר כך וכך עשה פלוני. כך וכך היו אבותיו כך וכך שמעתי עליו ואמר דברים של גנאי על זה אמר הכתוב יכרת ה' כל שפתי חלקות לשון מדברת גדולות: %% ג אמרו חכמים שלש עבירות נפרעין מן האדם בעולם הזה. ואין לו חלק לעולם הבא. ע"א. וגילוי עריות. ושפיכות דמים. ולשון הרע כנגד כולם. ועוד אמרו חכמים {רמב"ם: כל המספר בלשון הרע כאילו כופר בעיקר שנאמר אשר אמרו ללשוננו נגביר שפתינו אתנו מי אדון לנו. ועוד אמרו חכמים} שלשה לה"ר הורגת האומרו והמקבלו וזה שאומר עליו. והמקבלו יותר מן האומרו: %% ד ויש דברים שהן אבק לה"ר כיצד מי יאמר לפלוני שיהיה כמות שהוא עתה או שיאמר שתקו מפלוני איני רוצה להודיע מה אירע ומה היה. וכיוצא בדברים האלו וכל המספר בטובת חבירו בפני שונאיו. ה"ז אבק לה"ר שזה גורם להם שיספרו בגנותו ועל זה הענין אמר שלמה. מברך רעהו בקול גדול בבקר השכם קללה תחשב לו שמתוך טובתו בא לידי רעתו. וכן המספר בלשון הרע דרך שחוק. ודרך קלות ראש כלומר שאינו מדבר בשנאה הוא ששלמה אמר בחכמתו כמתלהלה היורה זקים ~אלטונא תקח: חצים~ ומות. ואמר הלא משחק אני. וכן המספר לה"ר על דרך רמאות. והוא שיספר לתומו. כאילו אינו יודע שדבר זה שדבר לה"ר הוא. אלא כשממחין בו. אומר איני יודע שדבר זה לה"ר. או שאלו מעשיו של פלוני: %% ה אחד המספר בלה"ר בפני חבירו. או שלא בפניו. והמספר דברים שגורמין אם נשמעו איש מפי איש. להזיק לחבירו בגופו או בממונו. ואפילו להצר לו או להפחידו ה"ז לה"ר. ואם נאמרו דברים אלו בפני שלשה כבר נשמע הדבר ונודע. ואם סיפר הדבר אחד מן השלשה פעם אחרת. אין בו משום לה"ר. והוא שלא יתכוין להעביר הקול ולגלותו יותר: %% ו כל אלו הם בעלי לה"ר שאסור לדור בשכונתם וכ"ש לישב עמהם ולשמוע דבריהם. ולא נחתם גזר דין על אבותינו במדבר. אלא על לה"ר בלבד: %% ז הנוקם מחבירו. עובר בל"ת שנאמר לא תקום. ואע"פ שאינו לוקה עליו. דעה רעה היא עד מאד אלא ראוי לו לאדם להיות מעביר על מדותיו. על כל דברי העולם. שהכל אצל המבינים דברי הבל והבאי ואינן כדי לנקום עליהם. כיצד היא הנקימה אמר לו חבירו השאילני קרדומך אמר לו איני משאילך למחר צריך לשאול ממנו אמר לו איני משאילך כדרך שלא השאלתני כששאלתי ממך ה"ז נוקם אלא כשיבוא לו לשאול יתן בלב שלם ולא יגמול לו כאשר גמלו וכן כל כיוצא באלו וכן אמר דוד בדעותיו הטובות. אם גמלתי שלמי רע גו'. %% ח וכן כל הנוטר לאחד מישראל. עובר בל"ת שנאמר ולא תטור את בני עמך. כיצד היא הנטירה ראובן שאמר לשמעון שכור לי בית זה או השאילני שור זה. ולא רצה שמעון לימים בא שמעון לראובן לשאול ממנו או לשכור ממנו. ואמר לו ראובן הא לך הריני משאילך ואיני כמותך. לא אשלם לך כמעשיך. העושה כזה עובר על לא תטור אלא ימחה הדבר מלבו ולא יטרנו שכל זמן שהוא נוטר הדבר וזוכרו שמא יבוא לנקום. לפיכך הקפידה תורה על הנטירה עד שימחה העון מלבו ולא יזכרנו כלל. וזוהי הדעה הנכונה שאפשר שיתקיים בה ישוב הארץ ומשאם ומתנם של בני אדם זה עם זה:
<h3>חלונות אטומים</h3>
*נשלמו* התאים ליסוד הבנין הנקרא אוטם (במשנה דמדות) וצריך להעמיד להם חלוני שקופים אטומים. להשקיף על ידיהם במקום שדברי התאים סתומים והם נקראים גם כן חלונות אטומות אל התאים (יחזקאל ~לז~{מ}) להביא האור אל האטום ברואה על כן נעתיק כאן משמנה הפרקים הידועים להר״מ ז"ל שהקדים למס' אבות. פרקים שנים ויהיו לנו לעינים

% חלון אחד

המעשים טובים: %% א *הם* המעשים השוים הממוצעים בין שתי קצוות ששתיהן רעות. האחת מהן תוספת והשנית חסרון. והמעלות המדות הן תכונות נפשיות וקנינים ממוצעים בין שתי תכונות רעות. האחת מהן יתרה. והשנית חסרה. מן התכונות האלה יתחייבו הפעולות ההם והמשל בו הזהירות שהיא מידה ממוצעת בין רוב התאוה ובין העדר הרגש ההנאה והזהירות היא מפעולות הטובות ותכונות הנפש אשר יחויב ממנה הזהירות היא מעלת המדות אבל רוב התאוה היא הקצה הראשון. והעדר הרגש ההנאה לגמרי היא הקצה האחרון ושתיהן רע גמור. ושתי תכונות הנפש. אשר מהם יתחייב רוב התאוה והיא התכונה היתרה. והעדר ההרגשה. והיא התכונה החסרה. שתיהן יחד פחיתות מפחיתות המדות. וכן הנדיבות ממוצע בין הכילות והפזור. והגבורה ממוצעת בין המסירה לסכנות. ובין רך הלבב. והסלסול ממוצע בין ההתנשאות ובין הנבלה (ופירוש סלסול הוא שמתכבד כראוי. ואינו מתנבל בדבר וההתנשאות הוא שיתכבד האדם יותר מן הראוי לו. והנבלה ידוע שהוא שיעשה אדם מעשים בלתי הגונים שיש בהם פחיתות הרבה וחרפה) והנחת ממוצעת בין הקטרוג והקנטרנות ובין רכות הטבע (מה שקורין בלעז אמול"ד) והוא מי שהוא בלא דיבור ובלא מעשה לכבדות טבעו. וקור מזגו והוא כנגד הקטרוג שיבא מחדוד טבעו וחום מזגו. והענוה ממוצעת בין הגאוה ובין שפלות הרוח וההסתפקות ממוצעת בין אהבת הממון ובין העצלות וטוב לב ממוצע בין הנבלה ובין יתרון טוב הלבב ומפני שאין למדות האלה שם ידוע בלשוננו צריך לפרש עניניהם ומה שרוצים בו הפלוסופים לב טוב קוראים מי שכל כוונתו להיטיב לבני אדם בגופו ועצמו ובממונו בכל יכלתו. בלתי שישיגהו נזק או בזיון והוא האמצעי והנבל הוא הפך זה. והוא מי שאינו רוצה להועיל לבני אדם בדבר. אפילו במה שאין לו בו חסרון ולא טורח ולא נזק. והוא הקצה האחרון. ויתרון טוב הלבב הוא שעושה דברים הנזכרים בלב טוב. ואפילו אם ישיגהו בזה נזק גדול או בזיון. או טורח רב והפסד מרובה. והוא הקצה הראשון. והסבלנות ממוצע בין הכעס. ובין העדר הרגשת חרפה ובוז. ובושת פנים ממוצע בין העזות. ובין הביישנות (פירוש נראה מדברי רז״ל שביישן הוא אצלם. מי שיש לו רוב בושת ובוש פנים הוא הממוצע ממאמרם לא הביישן למד. ולא אמרו אין בוש פנים למד ואמרו בוש פנים לג"ע. ולא אמרו הביישן) וכן שאר המדות יצטרכו על כל פנים לשמות מונחים להם מהסכמה. שיהיו הענינים נחלקים: %% ב והרבה פעמים יטעו בני אדם באלו הפעולות. ויחשבו אחד הקצוות טוב ומעלה ממעלות הנפש ופעמים יחשבו הקצה הראשון טוב. כמו שיחשבו המסירה לסכנות מעלה. ויקראו המוסרים עצמם לסכנות גיבורים. וכשיראו מי שהוא בתכלית זאת המידה ר"ל שמוסר עצמו לסכנה. ומוסר עצמו למיתה בכוונה. ופעמים ינצל במקרה. יחשבוהו בזה. ויאמרו עליו שהוא גבור. ופעמים יחשבו הקצה האחרון שהוא טוב. ויאמרו על פחות הנפש שהוא סבלן ועל העצל שהוא שמח בחלקו ועל נעדר הרגש ההנאות לעובי טבעיו. שהוא נזהר. כלומר ירא חטא. ועל זה המין מן הטעות יחשבו גם כן הפזור. ויתרון טוב הלב. מן הפעולות הטובות. וזהו כולו טעות ואמנם ישובח באמת הממוצע. ואליו צריך אדם שיכוין. וישקול פעולותיו כולם תמיד עד שיתמצעו: %% ג ודע שאלו המעלות והפחיתיות אשר למדות לא יגיעו ולא יתישבו בנפש רק בכפול הפעולות הבאות מן המידה ההיא פעמים רבות ובזמן ארוך וירגילנו בהם. ואם היו הפעולות ההם טובות יהיה המגיע לנו מהם מעלה. ואם היו רעות. יהיה המגיע לנו מהם פחיתות. %% ד ומפני שאין אדם בטבעו בתחלת ענינו בעל מעלה ולא בעל חסרון (אבל מוכן יותר למעשה או לחסרון כמו שביאר שם פ"ח אי"ה נעתיק ג"כ מקצתו) והוא ירגיל בלא ספק בפעולות מקטנותו כפי מנהג קרוביו ואנשי ארצו ואפשר שיהיו הפעולות ההם ממוצעים ואפשר שיהיו מיותרות. או מחוסרות כמו שספרנו. ותהיה נפשו חולה וראוי שילכו ברפואתו בדרך רפואות הגוף בשוה כמו שהגוף כשיצא משויו נראה על איזהו צד נטה ויצא ונעמוד נגדו בהפכו עד שישוב אל השווי וכשיעמוד נסלק ידינו מן ההפוך. ונשב לעשות מה שיעמידהו על שויו כן נעשה במדות והמשל בו כשנראה אדם שהיתה לו תכונה בנפשו יחסר בה נפשו מכל טובה לרוב הכילות וזה פחיתות מפחיתיות הנפש והפועל אשר יעשהו מפעולת הרע כמו שבארנו וכשנרצה לרפאת זה החולי לא נצוהו להרגיל בנדיבות שזהו כמו שירפא מי שיגבר עליו החום בדבר הממוצע השוה שלא יבריאהו מחליו אבל צריך שנביאהו לפזר ויכפול מעשה הפזור פעם אחר פעם פעמים רבות עד שתסור מנפשו התכונה המחייבת לכילות. ויהיה קרוב להגיע אל תכונת הפזור ואז ~נסתלק~{אלטונא תקח: נסלק} פעולת הפזור ונצוהו להתמיד על פעולת הנדיבות וישקוד עליה לא יותיר ולא יחסר: %% ה וכן כשנראהו מפזר נצוהו לעשות פעולת הכילות ולשנותה אבל לא ישנה פועל הכילות פעמים רבות כשנותו פועל הפזור. וזה החדוש היא סדר הרפואה וסודה. והוא שישוב האדם מן הפזור לנדיבות. יותר קל ויותר קרוב משובו מן הכילות לנדיבות. וכן שוב נעדר הרגשת ההנאה נזהר וירא חטא. יותר קל ויותר קרוב לשוב משוב בעל התאות נזהר. לזה נכפול על בעל התאות פעולת העדר הנאה. יותר משנכפול על נעדר ההרגשה. פעולת התאוה. ונחייב על רך הלבב מסירת עצמו לסכנות. יותר משנחייב המוסר עצמו לסכנות. רכות הלבב. ונרגיל הנבל ביתרון טוב הלבב. יותר משנרגיל מי שיש לו יתרון לב טוב. בנבלה. זהו סדר רפואות המדות וזכרהו: %% ו (אמר שאול אבל יש לזכור ולהתעורר שאין סדר זה של רפואה בדוק ובטוח להועיל בכל אופן. ובכל אדם. ובכל מדה כי אמנם ברוב הוא בהפך. שלא יתכן להכריח הטבע לקפוץ בפ״א מקצה אל קצה אחר המתנגד. לא כך שמענו בין ברפואת הנפש בין ברפואות הגוף כי יקצוף הטבע או יחרידהו ויבהילהו. הלא אם נצוה למי שנתקרר בחורף שיכנס בחדר חם מאד. ימות מיד בלי ספק. וכן להפך אם נתחמם מאד במלאכה ובמרחץ עד שהזיע. נצוהו ללכת למקום קר ביותר יסתכן בודאי וכן בכל ההפכים הפתאומיים. תתפעל הנפש ביותר. תבהל ותפרח מיד ואם נעמיס על אדם ענוג משא כבד ירבץ תחת משאו. וכן להפך. כמו שאמרו חז״ל אוכלסי דמחוזא אי לא עבדי חלשי לכן אם יאכל הכפרי מאכל רך יחלש. והענוג אם יאכל מאכל קשה יחלה ולא יוכלו להעתיק טבעם בפ״א. כ״א לאט לאט כמ״ש בס"ד במדרגה א׳ דכסא שן וכן למדונו רז״ל ע״פ הרופאים. כמ"ש בהנזקין באסוותא דאסו לר״צ (גם אין דרך הרפואה לעמוד בקר נגד חום בכל פעם אם לא באבר פרטי או בקור וחום בינוני וחיצוני עמ״ש. בהקדמת הבית הקדוש די״ד) אבל העצה {אלטונא תקח: היעוצה} להרגיל ולחנך הטבע מעט מעט כגון אם היה זולל וסובא. לא נסדר לו מיד להתענות רצופים כי יסבב לו המיתה ע״פ הרוב. אמנם נעיין אם יוכל טבעו לסבול בהתחלה להניח הבשר ולעזוב היין. ולהסתפק בלחם ומים וירגיל עצמו אחת לאחת במיעוט אכול ושתה עד אשר ילמוד להתענות יום א׳ אחר זה נצוהו להתענות רצופים לתקון נפשו שעור שיספיק לו לצורך התשובה ולייסר עצמו. עד שיהא רגיל לענות בצום נפשו ואז נתיר לו לשוב לדרך הממוצע שבו יעמוד. ואם לא יוכל טבעו לשאת מניעת הבשר לגמרי בפ״א ולהזיר עצמו מהיין נצוהו לאכול מבשר חצי השעור שהיה רגיל בו ולשתות מיין חציו או מעט פחות או מעט יותר וירגיל בהדרגה וכן אם חטא ברוב תשמיש. לא נאסור עליו המשגל זמן רב פתע פתאום כי יפול בסכנה כמ״ש הרופאים אלא ימנע ממנו כפי השעור הראוי לעמידת הטבע בלבד. אח״כ יתרחק ממנו עד קצה האחרון האפשרי ושוב יחזור אל דרך המצוע ויחזיק בו וכן ארז"ל החכמים הנאמנים ברפואת הנפש והגוף אם רואה אדם שיצרו מתגבר עליו כו׳ וכן אפי' במדות הנוגעים בדברים שחוץ לגוף. שאין רעתם וטובתם נוגעת לנפש בעצם. כגון הכילות והפזור לא יתכן לשנותם בכפיה עצומה לטבע והרגל להחליף מדתו בדלוג למרחוק מקצהו הראשון לקצהו האחרון כי עם היות דבר כזה אינו נוגע לנפש אלא במקרה ועל דרך סבה רחוקה ואינה בנפש דבוקה וידומה שכבר יוכל להפרידה ממנו בבחירה קלה ולהעתיקה אין הדבר כן כי כח המדמה גדול מאד. עד שהרבה בני אדם יבחרו מות מחיים כדי להנצל מן העוני אחר שכבר שערה הנפש הצער הגדול הנמשך הקשור בו כשיתמיד. עם היות אפשר שיחזור ויתעשר. וכמ"ש חז"ל יש לך אדם שממונו חביב עליו מגופו. ולא עוד אלא שהיא מדת הצדיקים ואמרו לאיוב כי על זה בחרת מעוני. אע"פ שיסוריו היו קשים ממיתה. וארז״ל נגידא קשיא ממותא וידוע כי טוב המות מחיים גרועים אעפ״כ בחרום לו יותר מהעוני כבוחר הרע במעוטו הרי שעניות קשה ממיתה עצמה ומן הגרוע ממנה ע״כ היא ודאי היותר גרועה שבארבעה החשובים כמתים א״כ כשנאמר לכילי שיעזוב דרכו ויאחוז במדת הפזור ויסבב העניות לעצמו מי ישמע לנו ואפי' אם יסכים בדעתו להכריח טבעו ולכוף יצרו לחוש לרפואת נפשו במהירות להשליך כספו בחוצות ורכוש יבזור לא יוכל עליו ולא יגהה ממנו מזור כי יבחר למות מהלכד בפח העוני ואם יצויר שימצא איש שיקבל עצה זו לעשותה עדיין אינה נכונה אם מחמת שהרי זה כאילו אנו דנין אותו בדין נפשות וברע ממנו כאמור. ואם שיוכל לסבב לו גם המיתה ממש ואף קודם שיוציא המעשה לפועל ימות לבו בקרבו מפני הרע הגדול המצוייר במחשבתו שא״א לו להמלט ממנו בצאת הסכמתו אל הפועל או יפול בדאגה ותוגה שהיא מיתה מתמדת וטובה ממנה ההריגה. אחר שיאשנוהו מתקנת ורפואת נפשו אם לא בדרך זו ויקוץ בחייו לגמרי ותאבד נפשו עם הגוף ח"ו וכן אם נצוה המפזר לאחוז במדת הכילות עם שיחשב דבר נקל איננו ככה כי אחר שהתעצמה בו פעולת הפזור. קשה כמות לעזבה. וכן בכל המדות והלואי שיוכלו לעמוד בדרך המצוע בתחלה. לכן לא זו הדרך ברפואה החומרית ולא הפלוסופית כללו של דבר צריך להחמיץ דין זה בטרם נחליטהו לענין מעשה אולם צדק משפט הרב במקצת ובצד זולת צד שלפעמים יכבד חטא המדות עד שאין אנו חוששין להסכמתו ולבחירתו. וכופין אותו בע״כ עד שיאמר רוצה אני ונענישהו עונש ממון וקנס אף אם נגע עד הנפש או עונש אחר אף אם לא יוכל עמוד בו מקיימין בו הלעיטהו לרשע וימות וכמו שעונשין אותו ביסורין ומכות וחובשין אותו. כמ״ש ושבט לגו חסר לב ואפי' תצא נפשו. אם עונותיו לכדוהו בחבלי חטאתו הוא ימות באין מוסר וברוב אולתו. לא תהיה תקומה למפלתו וזה יובן כשהגיע רוע המדות לעבור ~על~{אלטונא תקח: אל} הזולת. ואפי׳ רק במניעת ההטבה כגון שהפריש עצמו מן הצבור ולא נשתתף בגזרתם וסדרם לתת כפי ערכו. לצדקה ולצרכי הרבים קונסין לפי עוצם החטא והמשכו ולפום גמלא. בלי חמלה וכל זה ברע לבריות ואצ״ל ברע לשמים. גם יש אדם חזק בנין הגוף. שיוכל לעמוד בחלוף הטבע מקצה אל הקצה בבחירת עצמו. ולא יוזק גם בשינוי היותר עצום. והכל לפי מה שהוא אדם ולפי הענין. ודי בזו הערה): %% ז ולזה הענין לא היו החסידים מניחים תכונות נפשותיהם תכונה האמצעות בשוה. אך היו נוטים מעט לצד היתר. או החסר על דרך הסייג והשמירה ר״ל עד״מ שהיו נוטים מן הזהירות לצד העדר הרגש ההנאה מעט. ומן הגבורה לצד מסירת נפשו בסכנות מעט. ומטוב הלבב לצד יתרון טוב הלבב מעט. ומן הענוה לצד שפלות הרוח מעט וכן בשאר הענינים. ואל זה הענין רמזו באמרם לפנים משורת הדין: %% ח אבל מה שעשו אותם החסידים בקצת הזמנים מנטות אחר הקצה האחר. בצום. וקום בלילות. והנחת אכילת הבשר ושתיית יין. והרחקת ~אנשים~{אלטונא תקח: הנשים}. ולבוש הצמר והשער. ושכונה בהרים. והתבודדת במדברות. לא עשו דבר מזה אלא דרך רפואות כמו שזכרנו עד כאן מח״פ הרב. מה שראינוהו צריך לבאור ב"פ הראשונים מהל' דעות. עם שהוא ז"ל האריך שם עוד יספוק שעור זה לכוונתנו הנה. ודע שרוב דברי הפרק הלז לקוח מס׳ המדות היווני אלא שטיהר בשיחה נאה של הרב. ע״ד תוספת מחול אל הקודש.

ובזה נסתם חלון א ונפתח בעז"ה:

% חלון ב

%% א *צריך* אדם שישעבד כחות נפשו כולם. לפי הדעת כמו שהקדמנו. וישים לנגד עיניו תכלית אחת והיא השגת הש״י כפי יכולת האדם לדעת אותה. וישים פעולותיו כולם תנועותיו. ומנוחותיו וכל דבריו. מביאין לזה התכלית. עד שלא יהא בפעולותיו דבר מפועל ההבל. והמשל בו. שיהא הכוונה באכילתו. ובשתייתו. ומשגלו ושנתו ~וקיצתו~{אלטונא תקח: ויקיצתו}. ותנועתו ומנוחתו. בבריאות גופו לבד והכונה בבריאות גופו שתמצא הנפש כליה בריאים ושלמים לקנות החכמות וקנות מעלות המדות. ומעלות השכליות. עד שיגיע לתכלית ההוא. ועל זה ההקש לא תהיה אז כוונתו אל ההנאה לבד. עד שיבחר מן המזון והמשתה הערב. וכן בשאר ההנהגות אבל יכוין אל המועיל. וכשיזדמן שיהיה ערב יהיה. וכשיזדמן שיהיה בלתי ערב יהיה. או יכוין אל הערב ע"ד חכמת הרפואה. כמי שחלשה תאותו למאכל. יעירה במזונות המתובלות הערבות. שנפש האדם מתאוה להם. וכן מי שתתעורר עליו מרה שחורה יסירה בשמיעת הנגונים. ובמיני זמר. בטיול הגנות. ובבנינים הנאים וחברת הצורות היפות. וכיוצא בה. ממה שירחיב הנפש. ויסיר חולי המרה השחורה ממנו. והכונה בכל זה שיבריא גופו. ותכלית הכוונה בבריאות גופו. לקנות חכמה. וכן כשיתעסק לקנות ממון. יהיה תכלית כונתו בקבוצו. שיוציאנו במעלות. ושימצאהו לחושי גופו ולהמשיך מציאותו. עד שישיג וידע מהשי״ת. מה שאפשר לדעתו. ועל זה ההקש יש למלאכת הרפואות מבוא גדול מאוד במעלות השכליות והמדות ובידיעת השי"ת ובהגיע אל ההצלחה האמתית. ויהיה למודה ובקשתה עבודה מן העבודות הגדולות ולא תהיה אז כאריגה וכנגרות כי בה נשער פעולותינו. וישובו פעולות אנושיות מביאות אל המעלות האמתיות. כי האדם שיבא ויאכל מזון ערב אל החיך. טוב הריח. שנפש אדם מתאוה לו. והיא מזיק לו. ואפשר שיהיה סבה לחולי קשה או למיתת פתאום. זה והבהמה אצלי שוין. ואין זה פעל האדם. מאשר הוא אדם בעל שכל. אמנם הוא פעל אדם מאשר הוא חי. נמשל כבהמה נדמה ואמנם יהיה פועל אנושי כשיאכל המועיל לבד. ופעמים יניח הערב. ויאכל הנמאס כפי בקשת המועיל. וזה פעל לפי הדעת. ובזה נבדל האדם בפעולותיו מזולתו. וכן כשיבעול כשיתאוה. מבלתי שישמור הנזק והתועלת. יש לו זה הפעל לא מאשר הוא אדם. ואפשר שתהיה הנהגתו כולה לפי המועיל כמו שזכרנו. אלא שישים תכליתו בריאות גופו ושלמותו מהחיים לבד. ואין זה חסיד כי כמו שבחר זה הנאת הבריאות בחר זה האחר הנאת המאכל או הנאת המשגל וכלם אין תכלית אמתית לפעולותיהם. אבל הנכון שישים תכלית כל מה שיתעסק בו בבריאות גופו. והמשך מציאותו על השלמות. כדי שישארו כלי כחות נפשו אשר הם איברי הגוף שלמים. ותתעסק נפשו מבלי מונע במעלות המדות ובמעלות השכליות. וכן כל מה שילמדהו מן החכמות ומן הדעות שישיג מה שהוא מהן דרך לתכלית ההוא. אין בו דין ודברים. ומה שאין בו תועלת בתכלית ההיא. כשאלת החשבון וספר החרוטים ותחבולות ולהרבות משאלות אל ההנדסה. ומשיכת המשקלים. והרבה כיוצא באלו. יהיה כונה בהם לחדד בהם השכל. ולהרגיל כח השכלי. בדרכי הראיות. עד שיגיע לו לאדם קנין ידיעת ההקש והראיה מזולתו (באמת אין לנו צורך לאבד זמן בדברים הללו. ויש אתנו הון עתק בחכמת תורתנו הקדושה. המקנה חדוד השכל בשלמות משמחת לב מאירת עינים) ויהיה לו זה הדרך שיגיע בה לידיעת אמתת השי״ת. לכן בדרכי האדם כלם. אין צריך שידבר אלא שיבא לנפשו בו תועלת. או ירחיק היזק מנפשו. או מגופו. או בחכמה או במעלה. או בשבח מעלה. או מעולה או לגנות גנות. או מגונה. כי קללת בעלי החסרונות. וזכרם לגנות. אם יהיה הכונה בו לחסדם אצל בני אדם. עד שיתרחקו מהם ולא יעשה כמעשיהם הוא מחויב והוא מעלה. הלא תראה אמרו יתעלה כמעשה ארץ מצרים אשר ישבתם בה לא תעשה. וספר הסדומיים וכל מה שבא מגנות בעלי החסרונות. וזכרם לגנאי. ושבח הטובים והגדלתם אין הכונה בו רק מה שזכרתי לך. עד שימשכו בני אדם אחרי הדרכים הטובים האלה. ויתרחקו מדרכי הרעים ההם. וכשישים האדם כוונתו אל זה הענין. יבטל מפעולותיו. ויחסר ממאמריו הרבה מאד כי מי שיכוין אל זה הענין לא יתעורר לפתח הכותלים בזהב. או לעשות רקום זהב בבגדיו הנאים. האלקים אם לא יכוין בזה להרחיב נפשו כדי שתבריא וירחיק ממנה חליה עד שתהיה בהירה זכה לקבל החכמות והוא אמרם ז״ל דירה נאה ואשה נאה ומטה ~מ~מוצעת לת"ח כי הנפש תלאה ותעכור המחשבה. בהתמדת עיון הדברים הכעורים כמו שילאה הגוף בעשותו המלאכות הכבדות. עד שינוח וינפש. ואז ישוב למזגו השוה. כן צריכה הנפש ג"כ להתעסק במנוחת החושים בעיון. לפתוחים ולענינים הנאים. עד שיסור ממנה הלאות. כמ״ש כי הוו חלשי רבנן מגרסייהו. הוו אמרי מילתא דבדיחותא. ויחשוב שעל זה הצד לא יהיו אלה. רעות. ולא מעשה הבל. ר״ל עשיית הפתוחים והציורים בבנינים. ובכלים ובגדים. ודע שזאת המדרגה. היא מדרגה עליונה מאד וחמודה לא ישיגוה אלא מעט מזער ואחר הרגל גדול. וכשיזדמן מציאות האדם שזה ענינו אני אומר שהוא למטה מן הנביאים (ירצה קרוב למדרגתם) ר"ל שישמש כחות נפשו כולם. וישים תכליתו ידיעת השי"ת לבד. ולא יעשה מעשה קטן או גדול. ולא ידבר דבר אלא שהפועל ההוא או הדבר ההוא מביא למעלה או למה שמביא אל מעלה והוא יסתכל בכל פועל ותנועה. ויראה אם יביא אל התכלית ההוא. או לא יביא. ואז יעשהו (או יניחהו) וזה אשר בקש ממנו יתברך. שנכוין אליו באמרו ואהבת את ה׳ אלהיך בכל לבבך ובכל נפשך ובכל מאדך. ר״ל בכל חלקי נפשך שתעשה תכלית כל חלק ממנה. תכלית אחת. והיא לאהבה את הש"י וכבר הזהיר הנביא ע״ז ג״כ. ואמר בכל דרכיך דעהו ופירשו חז״ל ואמרו אפילו לדבר עבירה ר״ל שתשים לפועל ההוא תכלית והוא האמת. אע״פ שיש בו עברה מצד אחד. וכבר כללו חז״ל זה הענין כולו. בקצרה במלות מועטות. מורה על זה הענין הוראה שלמה מאד. עד כשאתה תבחן קוצר המלות. איך ספרו זה הענין הגדול והעצום כולו. אשר חברו בו חבורים ולא השלימוהו תדע שנאמר בכח אלהי בלא ספק. והוא אמרם בצואותיהם וכל מעשיך יהיו לשם שמים. וזהו הענין אשר בארנוהו בזה הפרק. ע״כ מח״פ ולהיותו באמת כלל גדול בתורה יקר לאין ערך לא חששנו מלהעתיק כל אריכות לשונו של הר"מ ז״ל זה פעמים. עם שכבר דברנו בו ג״כ איזה פעמים במאמרים קצרים כוללים. והם מפוזרים בחדרי הבית הגדול והקדוש בכל זוית ופנה. היום אשיב לך מגיד משנה. ויהיה לך למנה ובזה נסתם גם חלון ב
<h3>חלון צורי</h3>
ועדיין צריכין אנו למודעי ולפתוח בעזר אלהי צורי:

*חלון צורי* צור תעודה. חתום תורה בלמודי מדה ומדה. שעדיין אנו מבחוץ ממששים כעור באפלה. למצוא דרך סלולה. איך להוציאם אל הפעולה. להגיע אל התכלית. להשיג ע"י עיון דרוש זה הטוב הנכסף כבוד מכל כלי חמדה. כי הנה חקרנו ~בפרק הרמ״א~{בפרקי הר"מ} ז״ל וראינו דבריו טובים ונכוחים ושומע אין להם (וכן כל דברי ספרי מוסר בעלי העצות הטובות. אין אחד מאלף שיאזינם באזנים קשובות) אצל רוב אנשי העולם. יחד עשיר ואביון חכם ועני בדעת. לכל העם מקצה אין עצתו נשמעת לא לבד ימאנו לנסות הדלוג הרחוק כנזכר והיה בעיניהם כקסם שוא כאומר על מנת שתעלה לרקיע להרוס גבול הטבע ולעבור חוק אלא אפילו לאחוז במדת המצוע הקרוב מאד. לא יחפוץ אחד מני אלף ולא יחמוד ואף אם קצתם יחפצו בו. לא יכירוהו. מי ומה הוא. ובמה יוודע איפוא ואיזה שעור לדבר לומר עד פה. תבוא דרך המצוע. בלי להוסיף ולא לגרוע. וכבר ידעתי אנשים הסכימו בדעתם להתנהג במעלת המדות עד הקצה האחרון. עד״מ להיות עניו כהלל למנוע עצמן מכל כעס וחרון ומיד עברו עברה וזעם. על דבר קל יבהילו ברוחם לכעוס בקול רעם. לא הקיצו משנת אולתם ולא נערו כפעם בפעם ולא כעוברים בזדון. למרות את פני האדון. אדרבה לבם נשבר בקרבם ישיחו ויחפש רוחם איך נהיתה הרעה הזאת שאין אדם שליט ברוח קנאה חמת גבר להשבית קלון ומדון עם שקראו הרבה בס׳ מוסר אשר הרבו חזון במועצות. להזכיר לשבח המדות הנאות ולגנות הרעות המוקצות. והתאוו ללכת בדרכי ישרים מדותם למצות ולמאוס במגונות להפילם חללים ולקצות אכן לא ידעו לגרש ולשרש עיקרי המדות המרות והחמוצות. ע״כ נעו עברים בחוצות כמדומה שאין תקנה לעלולי המדות לרפאותם ולשנותם להחליפם בזולתם אין תרופה למחלתם אם כן למה זה אנכי הרה עמל להבל איגע ליקח עמי דברים לרפא משובת פתים כל מחלה כל נגע. וכל רופא אומן נלאה למצוא פתח תקוה לשוטה הנפגע רפואת תעלה אין לו יגזור ויאמר נואש אין דן דין למזור. ואשתומם כשעה חדא בלב זוחל ונרעד ואומר אהה ה' אלקים הרופא אין לאנוש הצרי אין בגלעד. הלשוא בראת כל בני אדם יעלו בתוהו ויאבדו ויגועו בבלי דעת יסודם וחקר כבודם. האם להבל וריק נתת לנו את הנפש הזאת. ולחנם הודעת לה מדע וחכמה לא לעזר ולא להועיל כי אם לבושת גם לכלימה. אם לא תוכל להביאה לידי מעשה הרצוי לנצור תושיה ומזימה וכל חכמה ופעל ובחירה. אמנם הוא לתכלית טוב. וגדר הטוב הוא אשר הכל יכספוהו (כדבר החוקר בראש ס׳ המדות. וכן אמר עוד בשני שאין המכוון בחכמה זו בידיעה בלבד אלא במעשה) ואולם רוב האנשים יודעים ומשיגים שיש מדות טובות כרצון וענוה. ושכנגדן רעות ככעס וגאוה. אבל נכנס בהם הטעות וחלוק ~דעה~{דעות}. מאין מכיר על מה יסודותיהן הטבעו מאיזה מקור יצאו חלופי המדות והתכונות מהיכן הגיעו על כן לפעמים יאמרו קצתם לרע טוב ולטוב רע וקצתם יוסיף מנת חוקם וקצתם יגרע. וסבותי אני ליאש את לבי מעיון זה להניח לי מעצבי בעודי מחריש משתאה בלב נשבר ונכאה והנה נוגע בי כמראה אדם ויחזקני ויאמר מה לך נרדם. קום קרא אל אלהיך אולי יתעשת אשר בטוחות חכמה שת. הלא נתן לך ה׳ לב לדעת כי לא יוודע הדבר באמת כי אם בסבותיו ועל ידי משיגי העצם הוא נגדר ויושג המבוקש הנכסף והמהודר כי בסור הסבה יסור המסובב ויעדר. ובזה קצר הר״מ (ועמו ספרי המוסר בכלל) כל דבריו אחת הן ללכת בדרך המצוע ועדיין יצטרך להודיע היאך נגיע למצוע חסרו דבריו השלמות והניח לך מקום להתגדר. ועתה דרוש וחקור סבות התכונות ומקריהם. אם תבקשם ככסף תמצאם ותשיגם. אז תבין יראת ה' ויהיו חיים לנפשך ורפאות לחולי מדותיך ותכונותיך יכונו לכל חפציך תנהיגם ואתנה את לבי לדעת חכמה ודעת הוללות וסכלות לחשוף שרשיהם שרשות גבלות:

*ולזה* אקדים לשון הר״מ בשמיני מפרקיו כה אמר: % א אי אפשר שיולד האדם מתחלת עניניו בטבע בעל מעלה. ולא בעל חסרון (מדותי) כמו שאי אפשר שיולד אדם בטבע בעל מלאכה מן המלאכות. אבל אפשר שיולד בטבע מוכן למעלה. או לחסרון בהיות פעולות האחת מהן יותר קלות עליו מפעולות האחרת. והמשל בו כשיהיה האדם מזגו נוטה אל היובש. ויהיה עצם מוחו זך והלחות בו מעט יקל עליו לגרוס ולזכור ולהבין הענינים יותר מבעל לחה לבנה רב הלחות במוח. אבל אם ~ינוח~{אלטונא תקח: יונח} האיש ההוא המוכן במזגו אל זאת המעלה מבלתי למוד כלל ולא יעורר כחותיו ישאר סכל בלי ספק וכן כשילמדו ויבינו זה העב הטבע רב הלחות יידע ויבין. אבל בקושי ועל זה המין בעצמו ימצא איש שמזג לבו יותר חם ממה שצריך יהיה גבור ר״ל מוכן לגבורה אם ילמדוהו ~הגבורים~{אלטונא תקח: הגבור'}. יהא גבור במהרה ואחר מזג לבו יותר קר ממה שצריך והוא מוכן לצד המורא והפחד וכשילמדוהו וירגילוהו לא יקבלם מהרה ואם יכוין לבו הגבורה לא ישוב גבור רק בקושי גדול אבל ישוב כשירגילוהו בלי ספק כו׳ שפעולות האדם כולם מוסרות לו אין מכריח אותו בהם. ולא מביא זולת עצמו כלל. שיטהו לצד מעלה או לצד חסרון אא״כ יהיה לו הכנה המזגית לבד. (ועמ״ש בס״ד בשער המטרה) כמו שבארנו שיקל לו ענין או יכבד עכ"ל הצריך לענין שאנו בדרכו: % ב ואם הדבר כן שכל נטיית המדות בא מצד המזג נצטרך לידע ולהכיר מהו המזג: % ג ולפי שהוא עיקר גדול מאד ~שרפואת~{אלטונא תקח: ברפואת} הגוף והנפש גם יחד. לכן נאריך קצת בזה ונאמר כי יאות לכל בעל צורה אנושית לדעת מ״ש הטבעים והרופאים וכן הוא בס״ה ובס׳ המקובלים שכל ההפכים שבאדם הם מחמת הרכבתו מארבע יסודות ארמ״ע (ועם שבעלי האלקימיא מניחים יסודות אחרי' מ״מ הם נכללים באלו) שברא הש״י ארבעה חלטים באדם. המיוחסים לארבעה יסודות שמהם הורכב %% א המרה הירוקה היא חמה ויבשה. כטבע האש ומשכנה בכיס המרה וכשתרבה בגוף כולו נמשך ממנה הירקון (וראוי לשתות בכל יום אוקיא וחצי ממין עולשין בחצי אוקיא צוקיר ויבריא) ואם הרבתה באבר אחד תמשוך אחריה הצבת (והרוצה לנצח זאת המרה יתנהג לאכול דברים חמוצים) והחריצות והעזות והרוגז והתחרות כלם באים ממנה ונחלקת למינין ותועלתה לעורר כח הדוחה שבמעיים. ולהרחיב הגידים הצרים והדקים ברוב חריפותה וחדודה. כדי שיכנס בהם הדם: %% ב הדם הוא חם ולח. כטבע האויר ומבואו מן הכבד ומשכנו בוורידין ובלב ושולטנותו בשטח הגוף ובמוקדם הראש. תועלתו ידועה שהוא כח הגוף ומשכן הנפש ואשר ישיג לנפש מסגולת הדם הוא השחוק והמשגל והשינה. ומעצם הדם נברא כל אבר חם ולח כמו הבשר והעורקים והעצבים והכליות והבצים והחזה והלב והושט והלשון והכבד והחי שדמו זך מעט חם הוא יותר מבין ומי שדמו עב הוא כעסן (ואשר ירבה דמו ביותר יצטרך להקזה): %% ג הלחה הלבנה. היא קרה ולחה כטבע המים וקרירותה הוא כנגד חומו של כבד. וחמימותו של דם כנגד קרירותה שלזו הלחה. ואם יהיו שניהן שוין כפי הראוי למזיגתם אזי יהיה שלום לגוף אמנם אם יתעורר הדם וישפיל הלחה אז יעורר החרס והשחין. ואם ישפיל הדם. ותעור הלחה. אזי יתגבר קרירותה על האדם. הוא הקדחת. וכן רוב החלאים מתגבורת זו הלחה הן באין וכן העצלה. והכשלון. והכבדות והשכחה. ואחור המענה. ומעוט התנוע' והשעול ומעוט המשגל והפלאגה (שתוק בל"א שלא״ק) והרעד מזאת הלחה ושכונתה בריאה וקרירותה מגיעו האויר הנכנס אל הגוף בתוך קנוקנות הריאה. והריאה מגיעו אל הלב ומועילו ועוזרו ויתרפא עמו ההבל העולה אל המוח. ותקון הנפש. החיה בזה. וגם בחום הטבעי. וברא הבורא יתברך המוח והריאה וכל מה שיש בגוף מן האיברים הקרים הרטובי'. מזאת הלחה. ורובה שוכן במוח ובריאה כמו שהמים מתחלקים לשני חלקים ראשיים חלק על פני הארץ. וחלק באויר ישאהו הענן. כן היא זאת הלחה. ממנה בריאה. וממנה יטפטף מן המוח. כמו הטל הנוזל מן השמים. ושולטנות זו הלחה באחרית המוח ובחזה עם היותה ודאי מתפשטת בכל הגוף דרך חוט השדרה. וכשתרבה זאת הלחה בכל הגוף. תמשוך השדפון הבשרי. ואם הרבתה באבר אחד תמשך הצבת הידוע בנפיחת לחה. וצבות רך ואין עמו כאב. והרוצה לנצח זאת הלחה יתנהג לאכול מאכלים מלוחים: %% ד המרה השחורה. היא קרה ויבשה כטבע העפר. משכנה בטחול. ונחלקת לטבעית והוא קר ויבש (תועלתה לעורר החפיצה באצטומכא. ע"י השחרות הבא אליה דרך צנור מחובר בשניהם. ועוד צנור אחר יש לו דבוק בכבד לנקותו ולמשוך אל הטחול הפסולת והשחור. וע״י נקיון זה טחול שוחק. ועפ"ז תבין ג"כ מ״ש רז״ל כבד כועס. ר״ל ע"י הירוקה התלויה בו. ומרה זורקת בו טפה ומניחתו היא המרה השחורה. ותדע כמה דבריהם נכוחים למבין בחכמת הטבע) וליוצאת מן הטבעית. ומתילדת משרפת החלטים. והנטירה והנקימה. וההקפדה. ורוח קנאה ורוע לב. וזעף הפנים. הוא בא ממנה. וכשתרבה בכל הגוף תמשוך חולי היגון. והרוצה לנצח זאת המרה. יתנהנ לאכול מאכלים הדשנים והשמנים: (ג) וכמו שארבעת החלטים האלה הם מיוחסים לארבע יסודות כנ"ל. כן זמן פרקי השנה מיוחסים לארבעת החלטים שבכל פרק ימשול חלט אחד. על שאר חלטים. כיצד ארבע פרקי השנה הם קור. וחום. קיץ. וחורף. זמן הקור הוא הסתיו. והוא קר ורטוב ובו מושלת הלחה הלבנה וזמנו מתקופת טבת עד תקופת ניסן. זמן החום והוא האביב היא חם ולח כטבע האויר ובו התעוררות הדם. וזמנו מתקופת ניסן עד תקופת תמוז. זמן הקיץ הוא חם ויבש כטבע האש. ובו מושלת המרה הירוקה. וזמנו מתקופת תמוז עד תקופת תשרי זמן החורף קר ויבש כטבע העפר ובו מושלת השחורה וזמנו מתקופת תשרי עד תקופת טבת: % ד וגם ימי האדם הם נחלקים לאלה הזמנים. והם זמן הילדות. וזמן הבחרות. וזמן הישישות וזמן הזקנה. שבכל אחד מאלה הזמנים מושל חלט אחד על שאר החלטים כיצד מעת יצירת האדם עד עשרים שנה. הוא זמן הילדות. ואז גדל האדם. ומזגו הוא חם ולח ולכן מושל בו הדם שמגדל אותו. וזמן הבחרות. הוא מעשרים עד ארבעים. אז נשלם גדולו ומזגו חם ויבש ומושלת בו המרה הירוקה. זמן הישישות מארבעים עד ששים אז מזגו קר ולח ומושלת בו הלחה הלבנה. זמן הזקנה מששים ולמעלה מזגו קר ויבש בתכלית והיא מזג העפר ומושלת בו השחורה: % ה גם בכל יום ויום אחד מהחלטים מתגבר ששה שעות כמשפטו כיצד הדם הוא מתגבר מתשע שעות מהלילה עד שלש שעות ביום. והמרה ~מ~{אלטונא תקח: ה}ירוקה משלש שעות מהיום עד תשע ממנו והמרה השחורה מתשע שעות מהיום עד שלש שעות בלילה. והלחה הלבנה משלש שעות מהלילה עד תשע שעות ממנה: % ו וכן יקבלו החלטים תגבורת לפי האקלמים המתחלפים כי באקלים הקרוב לקוטב הצפוני תתגבר השחורה. ותחת המשוה תתגבר הירוקה. ובפלך ממוזג כגון הרביעי שהוא אמצע הישוב הצפוני (בו א״י ביחוד) והסמוכים אליו מעט מפה ומפה הם מגבירים הדם {אלטונא תקח: לשוכניהם} והקרובים לעגול הצפוני יותר מגבירים הלבנה ביושביהם ויהיו אנשי נוף ונוף מיוחסים לחלט חלט עם היותם במקומם מזוגי הטבע כראוי. לפי המחוז ומצב המדינה מ״מ יחשבו עלולים. בערך אנשי פלך אחר (וכן טבע הנקבות בכלל. הוא יוצא המזג בערך הזכרים. וכן הזכרים בערך הנקבות כי רוב טבע הנקבות ממזג לבנה ודם ורוב הזכרים מירוקה ושחורה בערך אל הנקבות) והיוצא מפלך לפלך יהא עלול ממש ע״פ הרוב ויקבל היזק לטבע לפי רוב השינוי והתחלף האויר. מהאויר שהיה בו קודם זמן רב. וביחוד אם הוא מהתולדה וזה יובן בשווי המזג אבל העלול במקומו יבריא לפעמים בצאתו לפלך אחר כגון העלול מהלבנה ודר בפלך קר תקנתו ללכת לפלך חם וההפך בהפך. אמנם הפלך הממוזג שבפלכים כמו שהוא הרביעי הוא נאות לכל ישרי המזג: % ז (וכל הגולה ונודד ממקומו אפי׳ אינו נודד ללחם הוא ירוקיי שחוריי בערך השקט על שמריו. כמ״ש במ״ר בתלמיד שלא היה יכול להבין ולסבור תלמודו. מחמת שלא היה במקומו עם שהתנוק כשנולד שם צריך לשמרו מהיתושים שלא ינקרו מוחו ולהפך האזרח רענן הוא דמוי לבניי בערך המטולטל. כמ״ש רב״ת אי הוית באתרי. הוינא מחוי לך חורפאי. ואפילו בריח עפר ארצו האדם מתפעל ומתחזק טבעו כמו שאמרו בסבי דבי אתונא שדי עלייהו מעפרייהו אקשי לאפי מלכא: % ח וכן החברה הנעימה והנאה תגביר כח הדם והמאוסה תגביר הירוקה והמופלגת ברוע. בצירוף היאוש מתוכחה תרבה השחורה והשכונה עם בעלי הצער והיסורין. תוסיף בלבנה גם בשחורה: % ט וכן יתעוררו ויתגברו החלטים לפי ההתעמלות והמנוחה. ושאר פגעי החושים החצונים והפנימים כי בעמל שוה והלוך ~ישור~{אלטונא תקח: ישר} יתעורר הדם. ובהפלגת ההתעמלות. תתגבר הירוקה והתמדת הישיבה ובמנוחה תגבר הלבנה. ובהפלגת השביתה והבטלה וכן בעמידה מתמדת תגבר השחורה: % י וכן יתפעלו בדבור או בשתיקה כי המכלכל דבריו במשפט שוה יתיישר מזגו וישלוט הדם ביושר והמדבר בצואר עתק לשון מדברת גדולות בהמיה וברבוי. מעורר הירוקה והמרבה בשתיקה מרבה כח הלבנה. מפני שאינו מחתכה בדבור. והמפליג בשתיקה מרבה השחורה: % יא וכן הדבר בתעורה ושינה. כי המנהיג אותם בשוה. מגדיל כח הדם והמרבה להקיץ מגדיל הירוקה. והמפליג מגדיל השחורה. והמרבה בשינה מגדיל הלבנה: % יב וכן יש למשגל מבוא בהתפעלות החלטים כי כאשר יפעלהו בשעור כהוגן וכראוי לטבעו ועל פי ההנהגה הטובה (המבוארת במטת כסף) תיטיב הבריאות. כי ישקוט רתיחה הירוקה ויוסיף כח הדם ותורק השחורה והלבנה. איש על מקומו יבוא בשלום ואשר יפליג ריבויו יעור הירוקה וכאשר ימעט כן תרבה הלבנה. וכאשר יעזבהו זמן רב כן יוסיף השחורה: % יג וכן הוא הענין בהנאת החושים וצערם בכלל כי כל מה שיתענג בו בשווי משמיעה ומראיה וריח וטעם ומשוש. מוליד דם טוב ובריא. והפכו מוליד השחורה. אמנם מיעוט הצטערות ורוב התענוג מוליד ירוקה ומיעוט תענוג ובפרט בהיותו בלי הפעולות מצער יוליד הלבנה. ובתענית תגבר הירוקה ובריבוי כן ירבה השחורה ובשובע ירבה הדם ובהפלגתו יוליד הלבנה: % יד וכל הטעמים נחלקים לארבעה יסודות כיצד כל טעם מתוק הוא חם ולח. ויוסיף בדם וכל טעם מר חם ויבש מוסיף בירוקה וכל טעם חמוץ קר ולח. ויגרום תוספת הלבנה וכל טעם חריף וחד בו תוסיף השחורה השרופה ופרטי טבעי המאכלים והמשקים יזכרו בעז״ה אצל ברכתם: % טו וכן הריחנים לפי חדותם וחריפותם. או מתיקותם ועריבותם או באושם וסורחנם ומרירותם יבחנו בארבעת החלטים: % טז וכ״ה במושגי השמע הדברים המקניטים ושמועות רעות וקול עצב יעוררו הירוקה. ואם יפליגו יעירו השחורה והקול הערב והבשורות הטובות ודברים רכים ונעימים יעירו הדם ובהפלגת התמדתם. תעיר הלבנה: % יז וגם התכונות הנפשיות המתפעלות מהחלטים בהתעוררם והתגברם ישובו פועלים ויסבבו שינוי בחלטים. כי השמחה הישרה. וכן האהבה הממוצעת יוסיפו תת כח בדם. לב שמח ייטיב גהה. והקנאה והשנאה והכעס יוסיפו בירוקה והדאגה והאנחה בשחורה והפחד והעצבון בלבנה. וכן התכונות העשיות בערמה ובתחבולה. ומתדמות לפעולת המדות עם היותן בלתי אמתיות. יסייעו ג״כ בהתעוררות החלטים: % יח וכן יפעלו המעלות השכליות בחלטם כי הלמוד הפשוט והשוה בעמל ובדבור וסדר ישר. יעזור בכח הדם אמנם מהלמוד הקשה בהתחלתו ומהעיון המורכב והמתמיד. וטרדת המחשבה ועומקה. תתפעל הירוקה. ובהפלגת העיון המסובך והעמוק. וכ״ש כשיצורף אליו רוע הסדר. ימשוך אחריו השחורה וע"ז אמרו כל ימי עני רעים זה בעל תלמוד ובמחשכים הושיבני כמתי עולם זה תלמודא של בבל: % יט ומהירות השכל וחדודו. מהירוקה והנדיבות והרצון מפעלי הדם והענוה והבושת מהלבנ' ויראת שמים וכניעות מהשחורה: % כ וכן יתפעלו החלטים באיכות האויר הקר והחם והלח והיבש והמזוג וכן באדים וקטורים עשניים וגפרתיים ושמניים או בוסמניים: % כא כללו של דבר כל המציאות הלזה המורכב מארבע היסודות. יתפעל ויקבל חלוף מזג. וישתנו אכיותיו בהשתנות הזמן והמקום ובפגעים ובמקרים ועליהם צריך כל חכם לב להשקף אם ירצה לרדוף שלום בין ארבעה האחים הללו. אשר מבטן א׳ יצאו (כמבואר במוסד רביעי מאוצר הטוב. איך השתלשלו זה מזה. ויתהפכו ג״כ ויתחוללו זה לזה) בשלומם יהיה לנו שלום בגוף ונפש ואם יתעוררו להתגבר האחד על חברו. וילחמו זה עם זה אין קשה כשנאת אחים הללו. ויבקשו להשחית איש את אחיו יחדו יכליון. אם לא יהא להם מנהיג חכם משקיט הריב לפני התגלעו בצלו יחסיון. כי הוא ישגיח עליהם לעשות משפטיהם בטרם יגישו עצומותיהם. וירבה האהבה ביניהם. להכנע זה לזה. ביום טובה ובעת רעה איש את אחיו יעזורו. בשלום ובמישור יתנהגו זה עם זה בריתם ינצורו: % כב אחרי הודיע אלהים אותך את כל זאת. כמעט כל חכמת רפאות הגוף והנפש בידך בבחינת הסבה החומריית הצוריית והפועלת. כי בהסר הסבה. יסור המסובב. לכן תדע שרפואת הנפש מחולי המדות. היא עצמה רפואת הגוף ממש. וזה הסוד לא שערו ולא זכרו רוב בעלי ספרי מוסר. כמעט כולם לא ידעו ולא חשבו שיש מבוא לרוע מזג ומדוה הגוף להחליא הנפש ושתבריא בהסיר המדוה והיטיב המזג. רק על דרך דמיון אמרו כי ישיג לנפש חולי. ושצריך לעסוק ברפואתם והכינו לה נרתק של רפואות בציורים ודברים שכליים בלבד. וזה אמנם לא יצדק בכל אופן ובכל פעם בעצם. כי אם בסיוע והכנה ע״פ הרוב כי באמת חולי הנפש קשור בחולי הגוף. לשניהם מקור אחד. הוא רוע המזג העלול. ואין ביניהם אלא יתר ופחות כי מדרגה קטנה מרוע המזג תספיק להחליש הנפש. להיותה עצם רוחני לא תוכל לסבול שום בלבול וערבוביא במשכנה. ותרגיש במעט היוצא מהשווי ותתפעל בו. משא״כ טבע הגוף שהוא עצם קשה חומרי. לא ישיגהו ההרגש והצער. כי אם במדרגה גבוהה מקלקול המזג. מ״מ סבה שרשית אחת היא להם. ולפיה תבוקש הרפואה באופן אחד. לא יתחלף כי אם בחסר ויתר: % כג אלא שצריך לבחון סבות רוע המזג. אי אלו הם. כי סבותיו רבות ודתיהן שונות. ברוב יהיו עצמיות ולפעמים תהיינה מקריות מתחדשות ולפי חלוף הסבה ישתנה סדר הרפואה בעצם וראשונה כי אשר נפל רוע המזג בגורלו הטבע שם על שכמו. והוא מנת חלקו מבטן אמו ונמסר ביד אדונים קשה. הוא רוע לב החלטים האלה השולטים בו ולא יסכימו בחפשיותו. כל מחשבותם להרע לו. לאדם כזה לא יועילו דברים בלבד. בדברים לא יוסר עבד מושלים אלה שבוי ואסור בזיקים הלא בע"כ שלא בטובתו ישמע לעצתם. ויכנע לגזרתם אחר שנקשר בעבותות הטבע. ושקע בחומר חלט אחד וטבע. לא ישגיח בדבור ואזהרה. ולא ישים על לב אף אם אחריתו תהיה מרה. הא למה זה דומה לאם נצוה על המדמה שלא ידמה או נזהיר לזן ולדוחה שלא יעשו פעולותיהם ולמגדל שלא יגדל. ברוב דברים לא יחדל לפיכך זאת העצה היעוצה לבוא לעזרת קשה יום להצילו מיד שוסהו עד לא יעשה עמו כלה ונחרצה לפתחו ממוסרי צוארו ומן האזיקים אשר על ידו והונחו שתים אשר ברגליו לפרוק עול החלטים המתקוטטים מעליו להרחיק כפם ממנו ואימתם אל תבעתהו לעשותו בן חורין ועבד חפשי מאדניו להפך השט׳ עליונים למטה ושרים הולכים כעבדים כפופים אליו סרים למשמעתו זהירים וזריזים במשלחתו וזה יהיה בהשבת החלטים איש על מקומו בשלום על פקודתו ומשמרתו כענין ההשגחה בפעולת הרפואה להסיר מחלת הגוף. כן צריך לנהוג ממש בעשיית רפואה חומרית לחולי הנפשי בהיות הסבה החומרית אחת היא לשתיהן לא יתחלפו כי אם ביתרון וחסרון לכן העלול מהמדות שמוצאה מן הירוקה צריך להתעסק ברפואתו על דרך זה לנקותה ולהסירה בהרגל אכילת דברים חמוצים. וישתה מי העולשין כנ"ל ואם לא יספיק זה. יעסוק בממרקי הירוקה כמו מאנ"ה. וריאו ברברו שקאמוניא אז יסור סובלה מעל צוארו וינוח לו מעצבו ומרגזו ויוכל למשול ברוחו ככל אות נפשו באין מונע ומעכב ובזה תקיש לבעלי שאר החלטים לעשות להם כראוי חוקים ומשפטים כגון להקיז הדמיי. ולהריק השחורה בעלי סיננה והלבנה בשורש יאלאפה והרבה רפואות כיוצא בהן או להתעסק בהרקת ארבעתם עם מאנה מירקוריאו. או מירקורי״או דולצי וזולתם הידועים לרופאים כי לא באתי לחבר ספר רפואות מעשיי רק באנו להזכיר דרך הערה כללית. להורות דרך רפואות וחולי המדות עם מדוה הגוף בשוה. כמו שישתדלו הרופאים בהמציא מנוח לגוף הנחלה. בהסרת העלה. ככה יצטרכו להשתדל בתקנת התכונות הנחלות והמדות המגונות להריק החלטים מהוספותיהם ולהעמידם על השווי וישקיטו המדות העלולות מחמתם וירפו התכונות הקשורות בהם ובבחינה זו הרופא הבקי ברפואת הגוף הוא עצמו יוכל לעסוק ברפואת הנפש ומחלת המדות. אחר שיוודע לו שרשי המדות מוצאם ומקורם ויסתכל לחקור הסבה האמתית לתכונת הנפש ההיא אשר אותה רע ואהבה רע מטוב ומאיזה מזג וטבע הוא העלול: % כד אמנם להכיר המזגים יעודו עליהם מדות אנשיהם וכבר נזכרו למעלה ועוד הם ניכרים בסימנים נאמנים. מבחוץ ומבפנים:

%% ואלה הם סימני הירוקה

*א* רובן קצרים *ב* כחושי הבשר *ג* וזקנם דק מרוב חום שרשי שבהם *ד* כשמדברים מרימים קולם בשאון רב *ה* פניהם כרכומים או נוטים לאדום *ו* יש להם נשימה רבה *ו* חוש הראות שלהם טוב *ח* אוכלים הרבה ומעכלים היטב *ט* על הרוב נדמה להם בחלומם מלחמה ודליקה *י* לשונם כמורג חרוץ *יא* ראשם כחוש הבשר *יב* דפקם חד קשה ומהיר:

%% ואלה סימני מזג הלבנה

*א* אינם כל כך גבוהי קומה אבל מסורבלים בבשר ושמנים מהרטיבות שבגופם *ב* עורם רך ולבן *ג* שערות ראשם מוסרקים ורכים *ד* קופצת עליהם זקנה מחמת חומר מימיי שבהם וקרירות הגוף *ה* תואר פניהם יפה בימי נעוריהם *ו* בחלומותם רואים כאילו הולכים בימים ובנהרות גם במרחצאות או נושאים על שכמם משא. או מעוכבים מכמה פגיעות וכיוצא בהם *ז* ורידים ועורקים שלהם דקים כי עורקיהם מחזיקים מעט דם *ח* ודפקם מתאחר ורך *ט* ובנקל מזיעים *י* קולם חד ודק *יא* קשה לשמוע ומהר לאבד:

%% סימני השחרות.

*א* רואים חלומות מבוהלים ונוראים *ב* רזי הבשר חשך משחור תארם *ג* אזניהם חוטמם שניהם וגם עצמותיהם גדולי הכמות *ד* שערותיהם שחורים וקשים. אבל ממהרים להתהפך ללבן מחסרון החום *ה* העורקים והורידים שלהם רחבים ועבים *ו* פניהם ועורם מזוהמים ושפתותיהם עפרתיים *ז* הולכים לאט וראשם כפוף *ח* עיניהם עכורים ונפוחים *ט* דפקם מאוחר קטן ורך:

%% סימני מזג דמיי

*א* רובן גדולי קומה ובעלי כח ומהם בעלי בשר. לפי שקבותיהם מסוגלים לעכל מחמת רוב חמימות ורטיבות שבהם *ב* תואר פניו עגולי ונוטה לגוון האדום מחמת הדם העולה בין עור לבשר ומצהיב פניו *ג* שערותיו מסולסלים ורכים וצבעם כרכומי או אדום *ד* נדמה להם בחלומותם כאילו עפים באויר גם נראה להם כאילו יושבים ונסמכים בסעודות בגנות ופרדסים ובהיכלות מלכים ובכל מיני תענוג *ה* קולם חזק *ו* ותנועתם במהירות *ז* ודפקם חזק (ובתקון כ"ב מאן דאיהו רשימו דאריה בחותמא דיליה איהו חיור באנפוי ומאן דאיהו בחותמא דשור איהו סומקא באנפוי מאן דאיהו בחותמא דנשר. איהו ירוק באנפוי. מאן דאיהו בחותמא דדמות אדם איהו אוכם באנפוי ושאר הכרת הפרצוף עיין בס״ה ובז"ח עה״פ זה ספר תולדות אדם ובפרשת ואתה תחזה ואצל הזווג נזכיר עוד הכרת טבעי בני אדם בתמונת פניהם בעזה״י): % כה ועתה נשוב לבאר נטיות טבעי תכונות ומדות המזגים האלה ביחוד:

%% א בעלי הדם

*א* *הם* זוללים וסובאים לפי שכחם המעכל טוב הוא *ב* אוהבי השחוק והרקוד ואינם שמים שום דאגה על לבם *ג* שכלם אינו כל כך צח וביותר בחכמה עיונית כי רבוי הדם מעכיר אותו הכח המדמה *ד* אבל בהתערב הדם עם הירוקה אז יזדכך השכל ומסוגל לכל דבר עיוני. המדות הטובות שבמזגי הדם הם *א* שהם נעימים ונחמדים אהובים ונוחים לבריות. ומיושבים *ב* ואינם מן המקנאים *ג* זריזים *ד* אוהבי חברת האנשים וקבוצם *ה* אינם קמצנים אבל ותרנים *ו* לחלוחית שבהם לא תמהר להתייבש *ז* קשים לכעוס. ונוחים לרצות *ח* מאריכים ימים יותר מכל שאר מזגי האדם לפי שהמות הטבעי יקרה בסבת חסרון חום הלחות השרשי והחום הטבעי. ובהיותם שניהם בדם לא במהרה ינתק *ט* סודך אל תגלה להם לפי שהם שמחי לב והשמחה מסוגלת לגלות ולפרסם הסוד *י* ובנקל יאמינו לכל אדם:

%% ב טבעי הירוקה

*א* *הם* רגזנין ואינם סובלים כלל שום דבר *ב* אעפ״כ הם נוחים לכעוס ונוחים לרצות *ג* קלים נמהרי לב עזי פנים *ד* בעלי מריבה נוקמים ונוטרים כנחש *ה* רודפים אחר השררה *ו* אינן עומדים בדבריהם *ז* רמאי׳ מחרחרי ריב ואוהבי שקר *ח* רובן כבדי פה ולשון. בסבת הרוגז ורוב החמימות שבהם *ט* בנקל נופל בחלאים רעים. כמו הירקון והשדפון והשגעון:

%% ג וטבעי הלבנה שנמצאת באנשים שבהם ריבוי לחות וקרירות

*א* *שכלם* עכור. מרוב גסות הלחה *ב* מהם עצלים ובוחרים תמיד בשינה. ובורחים מכל מלאכה *ג* פחדנים. שהפחד בא מקרירות *ד* הפכפכים כמו שהלחה תהפך לכמה גוונים כך דעתם ישתנה לכמה פנים *ה* אין רוח הבריות נוחה מהם *ו* אין להם אהבה עם שום אדם גם לא יצניעו סוד הבריות *ז* אינן מבחינים בין טוב לרע. ומדותם הטובות הם *א* רובן מיושבים ואינם מהירי לב *ב* רחמנים ושונאי בצע. וישרנים *ג* ואם יהיה מבעלי לחה לבנה. תערובת דם. אז יהיו נעימים נבונים ואומנים *ד* קרובים יותר לשמחה מן היגון *ה* מנהיגים ומדריכים העם בדרך ישרה ובדברים רכים כי אינם חפצים בסכסוך ומריבה. פיהם ולבם שוים:

%% ד טבעי השחורה

*א* *הם* מדקדקים בעניניהם אפילו בדבר קל *ב* אוהבי התבודדות. ומואסים במושב לצים *ג* חושדים וקנאים *ד* בעלי יגונים ועצבנים. וזה בא מתגבורת השחורה החקוקה בלבם המעכבת להכניס שמחה בלבם *ה* פחדנים ומלאים דמיונות *ו* קמצנים ואכזרים *ז* חסרים אוהבים *ח* אינם מאמינים לשום אדם *ט* ואם יאהבו לאחד. תהיה האהבה בקצה האחרון. כי אחר שתנוצח דעתם יאמינו עד קצה אחרון *י* וכן להפך אם ישנאו לאדם תהיה תכלית השנאה *יא* הם גסי רוח ואוהבי הרבנות ושררה *יב* בעלי חימה. ואם נערוך מדות טובות שבהם יהיו *א* לא ממנמנמים. ולא ישנים הרבה *ב* מצניעים סודותם וסודות חבריהם *ג* בעלי עצה ותבונה *ד* תאות להם הנשיאות. לפי שעומדים בדבור' *ה* מהם נעשים מופלגים בתורה ובחכמה בעבור התמדתם.

הארכתי להזכיר טבעי וסימני ארבעה הלחיות לטוב ולרע (ועס״ה בפ' פנחס ובתקון י״ח וך' וזולת) למען תכיר מוצאי כל מדה ומדה בעצמך ובזולתך. ותדע ותשכל ממוצא דבר להשמר מרעתם להועיל להיטיב בריאות הגוף והנפש יחדיו יהיו תמים. ואתה הראת לדעת כי בכלן ידבקו מדות טובות. והפכיהן וכמקרה הסבות לתכונות. ר״ל החלטים כי ימשכו מכל אחת טוב ורע כן מקרה המדות המסובבות עצמן כי אין בשום אחת מהן רע בהחלט. אלא לפי אופן השמוש בהן (כאשר עוד תדע בעזה״י) וע"כ יתהפכו לטוב ולרע {אלטונא תקח: לפי הענין}: % כו רק תחלה צריך להרחיב לך עוד זה הענין. שכל הצלחת האדם תלוי בו. למען תבינהו היטב. ועוד אצייר לפניך בקצור תכונות בעלי החלטיים הארבעה האלה. תדמה כי היו ארבעתם שותפים בכספם כיס אחד היה לכולם. אם גנבים באו להם אם שודדי לילה. ולקחו כל הכסף הנמצא באמתחותיהם והלכו לדרכם. בעל הירוקה יתעורר בקצף גדול לחבוש סוסו לרכוב. ויאמר לרדוף אחריהם בסכנת נפשו ולהשיגם להשיב את הרכוש. בעל הדם יסכים לשכור אנשי חיל לדלוק אחר הגנבים אולי השג ישיגו ויצילו. אך הוא לא יסכן בעצמו יתנחם ויאמר אם הגזרה אמת החריצות שקר ויש לאל לתת לנו הרבה תמורתו. וישלח אל החנות להביא לו כד יין המשמח הלב. ישתה וישכח רישו וייטיב לבו מיד. בעל השחורה. לא יאבה להוציא על זה מכיסו כלום. כי ידאג להפסיד גם הנשאר בידו. ויצא נקי מנכסיו לגמרי. ועם זה לא יקבל תנחומים על ההזק. לא יאכל ולא ישתה ותדד שנתו מעליו. אך בעל הלבנה הלך לישן. עצלה תציל תרדמה את ארבעת אלה יולדו לחרפה ולשמה. אם לא יתנהגו בחכמה. בעצה ותבונה גבורה למלחמה: % כז ועתה אודיעך כי בקושי ימצא מי שגבר במזגו א׳ מהחלטים לבדו. אבל רוב בני אדם הם מורכבי המזג. יש מורכבים מהירוקה ומהשחורה בשוה ויש מלבנה ושחורה וכדומה: % כח ואם תשאל איזה הוא המזג היותר משובח ומסוגל אל העיון הלמודי והחדוד. אמרו המובחר שבמזגים לחדוד השכל והעיון. הוא ההוה מהירוקה ומהשחורה כי כל בעלי מזג דמיי. מרבים בשמחה ואין בהם ישוב הדעת. וכן בעלי לבנה הם עצלים וכבדים ומאוחרים. ובעלי ירוקה לבד אע״פ שהם זריזים. עכ"ז אין בהם ישוב הדעת. ובעלי שחורה יש בהם ישוב הדעת אך הקרירות שבהם משבש השכל אבל אם יתמזגו הירוקה והשחורה יחדו. אז יולד מהם מבחר המזגים. והיותר משובח ומסוגל לעיון השכלי. יען שהירוקה מחדד השכל ובעבורה ממהר לקבל. אפס השחורה מישבת הדעת בקיום יותר. וכענין זה כתבו שהפלוסופים וחכמי מחקר ואומנים הטובים. היו בעלי שחורה. וכן רוב בני אומתנו היהודים הם ~אלטונא תקח: ה~נוטים לשחורה. אם מצד עול גלות שעליהם. וכובד משא הפרנסה. ואם מחמת עול מצות. לכן לא לחנם הודו להם האומות בפקחות. כמ״ש בס׳ ש״י (בשם סופרי או״ה) שהתפלאו מלכים גדולים כשנסו חכמת הדיוטים שבהם עם היות הגולה לבו בל עמו. וחכמתו מתמעטת בהכרח ולא עמד בו טעמו. מ״מ גם זו לטובה. כי השוקטים על שמריהם גוברת בהם הלבנה או הדם וגורם שבוש הדעת והפסד השכל כמ"ש בתורה וישמן ישורון ויבעט. ושנוי בנביאים שמנו עשתו עברו. ומשולש בכתובים ויאכלו וישבעו וישמינו ויתעדנו בטובך הגדול וימרו וימרדו לפיכך הוצרכו להתטלטל בגולה. למרק הדם ולהריק הלבנה הנאספת ברוב שלוה. וכדי שלא ישחת המזג ויפסד השכל לגמרי. צדיק ה׳ וטוב לכל ובכל (מלבד פקחותם הטבעית. בסבת התורה האלהית ואשר נשאר בטבעם מטבע אויר ארצם המחכים): % כט ואמנם היותר גרוע שבכל הארבעה המזגים לענין העיון והלמוד. הוא מזג הלבנה. כי מרפיון חום שרשי שבו. מתהוות הרבה לחיות גסות המשבשות ומעכבות הרוח החיוני לפעול באותו מזג. אך תדע שעם היות בעלי לבנה. אטומי לב יש להם זכירה טובה כי מפני הלחה נדמו לשעוה רך שיקבל צורה המודפסת ~לו~{אלטונא תקח: בו} בנקל: % ל ועתה יש להודיעך כי אינו מן הנמנע שיתחלף מזגו למזג אחר. והמשל אשר מעודו ומנעוריו דמיי אפשר שיתהוה שחוריי בזמן מוגבל וזה בהיותו מתמיד בלמודו לפי שהרוח הטבעי מתייבש מרוב הלמוד ולאו דווקא מזג זה מסוגל להתהלך למזג אחר ממינו. אלא שההרגל עושה טבע שני. וכן ישתנה המזג לפי פרקי שנותיו של כל אחד. וכן במקום. ובמזון ובאויר ובעמל. וכמש״ל באורך ואלה כולם סבות מקריות: % לא אולם סבות המזג בטבע ובתולדה הם על כמה פנים הרוב בא מירושת אבות המחלקים לזרעם טבעם כמ״ש האב זוכה לבן בה׳ דברים כו׳ ואמרו מכלבא בישא גוריא טבא לא נפיק וכתוב כי משורש נחש יצא צפע אם שימצא לפעמים אחד יוצא מן הסדר אין המאמר כאן אלא מדרך הרוב ואפי' אם אחד יוצא פעם מהכלל מ״מ נשאר בו מטבע הוריו. וסוף סוף זרוק חוטרא אאוירא אעיקרא קאי כל דבר הולך אחרי יסודו: % לב וכן הנהגת המעוברת ומזונה יעזור מאד בטבע העובר. כמ"ש רז״ל דאכלה כוורי הוו לה בני חנני כו׳. גם התפעלות מעט שקרה לאם בימי עבורה יעשה רושם בולדה: % לג גם המנקת תוריש טבעה ותחלק מזגה לילד הרך והענוג ע"י החלב שיונק ממנה וכידוע ממ״ש רז"ל ממעשה דאנטונינוס ורבי וכן העידו החוקרים שראו ילד ינק מחזיר ולאחר שנתגדל תמיד היה חפץ להתפלש באשפה ויש שינק מן העז וכשגדל היה תמיד מרקד בין האילנות וקוצץ בשניו עלי העץ וכן נראה פעמים רבות שיש אשר ינקו ממניקות זוללות וסובאות לבשו טבעם ונעשו זוללים וסובאים ומי שינק ~מבעלי~{אלטונא תקח: מבעלת} חולי ידוע לימים נפל גם הילד היונק באותו חולי והרבה כזה אירע: % לד ויש שלקוח מהבדל האקלמי׳ והארצות וכן ארז"ל מפני מה עיניהם של תרמודיי׳ טרוטות כו׳ מפני מה אין בעלי ראתן ולא מצורעין בבבל מפני שאוכלין תרדין ושותין שכר ורוחצין במי פרת ובני מחוזא האי דגחורי כו': % לה ויש מצד המזל הצומח בעת הריונה ומולדו. נגזר עליו אם גבור אם חלש כו'. ואמרו כלדאי לאמה דר״נ בריך גנבי הוי כו׳. מ״מ אינו עושה אלא נטיה לא מכריח כלל. כמ"ש בשער המטרה וזולת כ״פ. אמנם העיקר מחמת הכנת האבות וקדושן בשעת תשמישן כמ״ש במטת כסף: % לו אמנם הטבע התולדי. יגלה ויוודע מיד בעת הילדות כמש״ה גם במעלליו יתנכר נער אם זך וישר פעלו. וכתיב בתורה ויגדלו הנערים ויהי עשו איש יודע ציד. עם שלא למדו אביו ורבו מלאכה זו. ויעקב איש תם יושב אוהלים ולא באה לו השקידה על הספר מהשגחת אביו שכהו עיניו אלא שניהם מנטיית טבעם היו להם המדות ההם הלכו בדרכי לבם שנחלו בבטן אמם: % לז ועם היות הסבה הטבעית בקושי תסור. מ"מ בילדות נוחה להכבש. כי הענף הרך נכפף בקלות. וכמ"ש אולת קשורה בלב נער שבט מוסר ירחיקנה ממנו. ואמר חנוך לנער ע״פ דרכו. גם כי יזקין לא יסור ממנו: % לח אבל אחר שגדל והזקין באולתו. בין בטבע בין בהרגל ביותר קשה להפרידה ממנו. ועליו אמר אם תכתוש את האויל במכתש גו' לא תסור ממנו אולתו. אעפ״כ אין ראוי להתיאש מרפואתו ותקנתו כי מ״מ תפעל בו ההנהגה הישרה כסדר הרפוא'. בעזר המוסר והלמוד וכן אשר קנה קנין רע לנפשו. ע"י מנהג רע במזון. והפעליות מפסידי התכונות הישרות ירפא. כמו כן בתרופות הראויות להחליש כח החלט הגבור. ולהוסיף בכח שכנגדו הנחלש. ולהתיך המזוג העלול הנקרש וזה יקבל תועלת הנהגה רפואית יותר מהרה ביחוד אם יבואו לעזרתו בטרם התעצם ההרגל ונשתרש: % לט אמנם כבר תבין מההצעות הנ״ל כי אלה החלטים. עם שעל פי הרוב הם פועלים בתכונות. ויקראו עלות למדות הנמשכות מהם. כבר ישובו לפעמים נפעלים. ומהיותם עלות. יקראו עלולים כמו שהודעתיך שעם היות בעצם וראשונה. התכונות הם תולדות החלטים. מ״מ במקרה יהיו התכונות והמדות עלות. ופועלי השינו בחלטים. כי יתכן שהכעסן לא ירש מדת הכעס מאבותיו. ולא הקנהו הטבע בו מתחלת בריתו משום צד. אלא פעל בו מצב המדינה. ולא סייע מזל תולדתו. אלא שלמדה מבעלי חבורתו. כענין שאמר החכם אל תתרע את בעל אף ואת איש חמות לא תבא. פן תאלף אורחותיו. ולקחת מוקש לנפשך. והקש לשאר המדות. כמ״ש ורועה כסילים ירוע. וזולת זה הרבה וזה ברוב ההרגל מכריח טבעו להחליף מדתו הראשונה העצמית. באחרת. וקונה לו טבע שני נכרי וזר בבחירה ורצון מופשט לא טבעי נגזר. וזה הקנין אכזר. בזה לא תשיג יד רפואה מעשית בנקל כקודמים אחר שסבתו הבחירה וההסכמה. ולא מהר תפעל בו התוכחה והמוסר הפשוט. כי ילעיג עליך ויבוז לשכל מליך. ויחשוב אותך לשוטה ונואל. ועצמו חכם מדניאל. ואמר החכם באזני הכסיל אל תדבר. ואם מה דלא הוי הוי. מה דהוי. לא כל שכן. שלא במהרה ינתק. מבחירתו לא ימוש ולא יעתק. אם לא בהכאות ויסורין כמ״ש ושבט לגיו חסר לב. ואמר לץ תכה. ופתי יערים: % מ אך הפתי הזה שלא נתיישן בו עדיין חטא השכל. עם שנפתה אחרי משאות שוא ומדוחים. שנבא לו המדמה (כמ״ש החכם פעמים שלש מפתויי הזונה וחלק שפתיה והבטחותיה ומרמתה) הוא נוסר בזולתי ערום יערים ולזה יש תקוה להוסר גם בדברים. וצריך לבוא עליו ולתפש רפואתו מצד התכלית. כי אמנם כל בחירה היא לתכלית מה. אם תחשב לחכמה. על כן צריך לסדר לפניו התכליות. אולי יקח מוסר. כי בעלול חדש כזה יעשה רושם הדבור המוסרי. ויפעל ברוב לקחו. ונפקחו עיני שכלו ושב ורפא לו: % מא ולירד לעומק הענין להועיל להשכיל להיטיב צריך לדעת כי אף אם אמנם המדות המגונות והרעות ע״פ הרוב ידועות דרך משל אין מי שלא יחשוב הכעס מדה רעה. וכן הדאגה. אין מי שיסכל רעתה. ואין אדם ממי שיש לו חלק מה בצורה השכלית. שלא יחשוק ויכסוף לאחוז בסנסני מעלה המדות. עם כל זה לא יוכלו לדחות הרעות. ואיך בא זה הענין הרע לבני האדם לענות בו. הלא האדם בעל בחירה. לזה צריך שתבין כי אין שום מדה רעה בעצם. כי אם במקרה וזה כשאינו פועל בה בדבר הראוי. בשעור הראוי (כמ״ש כ״פ בבית) ואפילו הטובות אצל רוב ב״א. יחזרו רעות אם אינן עשויות כתקנן בהשקפת השכל במדה במקום ובזמן. ואפי' דבור חכמה. אם אינו בעתו. אינו טוב. ואמר משיב דבר בטרם ישמע. אולת היא לו וכלימה. וכן בכל ענין ומעשה ופעל. הנעשה מבלי הסכמת השכל המבושל. לא לבד אינו משובח אבל יקרא בעליו נכשל ועל דרך שארז״ל גדולה עבירה לשמה. ממצוה שלא לשמה כי אותה מפעל שכלי וזו מפעל סכלותי ולפי שרוב בני אדם לא הגיע שכלם לבשולו. אם מצד הטבע כאמור. או מפאת המקרים המעיקים לו. או שלא הניחוהו בעליו לשקוד על פעלו. ולא כמשלו. לפיכך כשלו ונפלו בערבוביא גדולה. וגן החכמה הנטועה בלבם. היה להם לגן מתעה. נבוכים הם בדרכיו ולא ידעו השכל איפוא הוא רועה. סגר עליהם המדבר ונקף השכל בסבכי יער המדמה המתגבר ע"כ לא ידעו לברר הטוב מן הרע המתחבר. מעורבים הם ביחד בבלבול גדול עובר ומתעבר. לכן יטעו רובם בתוספת וחסרון כנז"ל. ויש שיגיע בשכלו לשעור גדול מן הערבוב עד שיאמר לטוב רע. ולרע טוב. בהיות השכל נחבא. אמנם זה הטעות בכלל שרשו והתחלתו מן החכמה והשכל הוא בא. כי הלא הסכל הגמור משולל השכל. לא יכעוס על דבר ולא יצא בצבא. ולא ידאג משום דבר ולא יבוש לדבר אף אם תבער בו להבה כאמרם אין שוטה נפגע. להיותו משולל ההרגשה. אבל החכם באמת הוא העלול ביותר משתי מדות אלה ביחד. הלא הם הכעס. כמה שאמר הכתוב כי ברוב חכמה רוב כעס ויוסיף דעת יוסיף מכאוב. ואמר עוד כי כל ימיו ~מכאוביו~{מכאובים} וכעס ענינו וחליו וקצף. ונמשך לו רוע ופחיתות זה. מן החכמה החדודה המשערת הענין ההוא שראוי לקצוף עליו. מחמת היותו דבר שאינו הגון בלי ספק. לפחות לפי דמיונו של הכועס. וזולת זה בודאי לא יכעוס אדם מעולם (אם לא יהא טבוע כעיט צבוע. וכארי ונמר אשר יתמרמר. על האיל והכבש אם יברחו מפניו ולא יעמדו להיות לו טרף כתוא מכמר) עם היות אחד מוכן אליו יותר מצד הטבע הראשון או השני. וביחוד הכועס נגד טבעו. בודאי מכריח אותו הענין ההוא שיעורר כעסו. מחמת החכמה המוטבעת בו כי שניהם החכמה והכעס. מבטן אחד יצאו. שסבתם חום הטבע (עיין מטת כסף כי הנוצר בחום התאוה יהא חדוד השכל וההפך בהפך וזה ידוע) שנתחדד על ידי הירוקה. אם בטבע ובעצם. ואם בהתחזק המקרים המתיצבים עליו כנ"ל ולפעמים במקרה קל יתפעל ויחלש הגבור להלחם עם הכעס. כגון בהיותו עמל במעשה. או טרוד במחשבה או שתה משקה חזק. המחדד הטבע. ויעיר כחו להרגש קל. והנה ~מוצא~{אלטונא תקח: מוצאו} מהתעוררות חכמה. אלא שקרה בחכמה טעות ומכשול. שלא הגיע השכל לשלמותו וממשלתו. מחמת בהלת הירוקה וחרדתה. נחפז ועשה פעולתו שלא בשעור הראוי. או חוץ לזמנו. כי בזה בלבד יחטא השכל. והוא אם בתוספת אם בחסרון. וזה מחמת המהירות והחפזון. אבד ממנו כל חזון. או מחמת עצלה. ישוב לכסלה. ~זוולת~{אלטונא תקח: וזולת} זו אין רוע במדת הכעס. ולא פחיתות וגנאי. כשישתמש בו כהוגן. אכן במקום ובענין הראוי. הוא מחויב כמ״ש בס״ד. וכן הדבר בכל המדות (כמ"ש בפ״ב דק״ש ובמעמד יום ב׳ בפרטות) כי בכולם יש טוב ורע מעורב. וצריכין בירור היטב הדק להפריד הטוב מן הרע שבהם. ולא יתחלפו להקרא טובות או רעות אלא בבחינת איזה יותר נוטה לטוב. ובמה שבה חלק גדול מהטוב. ומעט מהרע. והאחרות שכנגדן יקראו רעות. בנטותן יותר לרע ובהיות בהן שעור מועט מהטוב: % מב ונשלים המשל במדת הכעס להזכירה לטוב ולגלות שבחה תועלתה. וצרכו הגדול בעתים ובענינים הראויים. כמו שכתוב טוב כעס משחוק. אמרו זרוק מרה בתלמידים וצ״מ אורייתא מרתחא ליה. ואמרו אל תהיה מתוק פן יבלעוך. ואם ירגיל אדם השחוק והרכות יקל בעיני בני אדם ויפסדו עניניו. ולא יהיו דבריו נשמעים הוא שאמר החכם דברי חכמים בנחת נשמעים. מזעקת מושל בכסילים ר״ל כשהם חכמים ביחד שומע ומשמיע אז נשמעים דבריהם בנחת יותר בפעל. מזעקת המושל ברוחו. הוא חכם יחידי ומנהיג כסילים כי הכסילים אי אפשר להנהיגם בנחת בשפה רפה וההכרח לא יגונה לגעור בהם בנזיפה ועל זה אמר טוב לשמוע גערת חכם ואם ראית ת"ח נוקם ונוטר כנחש חגרהו על מתניך. ואין השגיאה אלא בפעולה הנעשית נמהרה ונבהלה כמו שאמר אל תבהל ברוחך לכעוס כי כעס בחיק כסילים ינוח ר״ל יעשה לו מקום מנוחה ודירת קבע: % מג וכן אמר בהפכו בלב נבון תנוח חכמה. מצאה לה מנוח ודאי אבל בקרב כסילים תודע כי אם תקח אזנם שמץ מן החכמה. לא ידעו להשתמש בה. ותהיה מיוסרת ומנוגעת תחת ידיהם. הוא שאמר תודע מלשון ויודע בהם את אנשי סוכות שהחכמה סובלת אצלם יסורים קשים ומרים. וכאב אנוש לחלל כבודה ולשחת הודה. לעשות בה שפטים ליסרה בשוטי״ם אחר שלא ידע להשתמש בו בענין הראוי ובמקום הראוי בשעור ראוי בישוב הדעת כי אז ישובח ולא יגונה כלל ולכן צוה אליהו לר״נ הנח שליש בטנך פנוי לכשתכעוס תעמוד על מלואך. אחר שההכרח מביא כמה פעמים הצורך לכעוס ומ"ש ג' הקב"ה אוהבן אחד מי שאינו כועס. אין הפירוש שלא יכעוס כלל בשום פעם כי איש כזה לא היה בעולם. צא ולמד ממרע״ה והלל הידועים בהפלגת הענוה מכל האדם אשר על פני האדמה. ואעפ״כ נשתמשו לפעמים בכעס. במקום שהיה נראה להם. שהכעס מחויב ומי שאינו מרגיש בשום פעם בדבר המכעיס ומקניט יצא מגדר אנושות אבל פירוש מי שאינו כועס. הנרצה בו הוא. שלא יעבור גבול הכעס. ההוא יקרא כועס בתואר וקנין. אך כשיכעוס החכם לעתים רחוקות בענין הראוי ישובח בו: % מד ואם ימנעהו יגונה ויענש לפעמים כמו שמצינו בעלי אע״פ שמיחה בבניו והוכיחם. נענש עונש גדול ונאמר לו בעון אשר ידע גו' ולא כהה בם ולא נחשבה תוכחתו מאומה מפני שהיתה בנחת והיה צריך להתעורר עליהם בחמה ובחרי אף כפי חומר העברה ולא היה יכול ~כל~{אלטונא תקח: על} זה כי אם בהגדיל הקצף. וכן הגבורה המצטרכת לעמוד נגד האויב ונגד כל מתקומם. אינה נפעלת אלא באף ובחמה ואין בה טעות ושגיאה אם אינה בבהלה ובהחפז: % מה וכן הדבר בדאגה. עם היותה סעיף משטות כי הדאגה והיגון על הרוב לא יועילו ולא יצילו. אך יזיקו בודאי ואעפ״כ הם מפעולת חכם שיש לו הרגשה וציור גמור ברע אשר מצאהו ויסתכל באשר ימצאהו עוד רע אחר בסבת המקרה אשר קרהו כחכם הרואה את הנולד. הרי שמוצאה ממקור החכמה בלי ספק אבל משל בה ג״כ חטא המהירות שלא קרא השכל אליו כחותיו אנשי סודו להועץ בהם תחלה לדעת איך ועד מה יושג התועלת בדאגה ולהתייאש ממה שאי אפשר לתקנו בדאגה. ולהתנחם בנמנע מצד הטבע ומי יודע ישוב ונחם האלהים ושב והיטיב לו הנה ראית שאפילו הסכלות הוא מעולל מרבוי החכמה ולא עוד אלא שהסכלות עצמו נחשב פעם חכמה גדולה כמ"ש יקר מחכמה ומכבוד סכלות מעט. כמו שעשה דוד המע״ה בשנותו את טעמו. והנביא במרוצתו כמשוגע (ולכן שם שכלות וסכלות אחת הם במבטא אין בהם שינוי אלא בצורת האות בכתיבה) ואמר כי העושק יהולל חכם: % מו ותדע ותשכל כי הענין בהתהפכות החלטים המיוחסים לארבע היסודות. כענין התהפכות היסודות זה לזה (כמו שנזכר במוסד רביעי אוצר הטוב) וכדרך שהיה השתלשלותן זה מזה כך הוא ממש בהשתלשלות החלטים כי הירוקה תהפך לדם והוא למים ולח' לבנה והיא לשחור׳ העפריי׳ ובהתהפכותם תמזג השחורה את הלחה המימיי ותקפיא אותה או היא עצמה תתחולל ותחזור ללחות ולחו' הלבנה תהפך הדם לאיכותה או תהפך לאיכותו והדם יחלש מאיכותו לירוקה או ישתנה אליה ויקנה איכותה הנה בשכונתם הם קרובים מתדמים ואוהבים ומתרכבים ובהפרדם והתרחקם נעשו אויבים ~לפני~{אלטונא תקח: לפי} התחלף מצבם אחר שיצאו ממקור אחד והוא מה שקרה בסכלות שהוא הפך החכמה מוצאו ומקורו מן החכמה שמשכנה בירוקה ובדם ומתנגדת לסכלות שמצבה בלבנה ובשחורה עם שקנה הוייתו מהחכמה אלא שנתרחק ממנה וטעה בהשתמשות החכמה שלא על דרך השגת התועלת הנכסף: % מז וזהו שאמר הכתוב וראיתי כי יש יתרון לחכמה מן הסכלות. כיתרון האור מן החושך. בידוע שלא יפול מאמר היתרון (שהוא הבדל במאמר הכמות) אלא בדברים שוין במהות שהם תחת מין אחד. ומתחלפי הכמות לא בשני דברים שאין להם יחס זה עם זה כי לא יאמר שיתר המראה מן החום אלא יתר מראה זה על אחר החלוש ויתרון לחום זה על זולתו בחזקו (עיין מורה פנ״ו מח"א) הנה ברור שלא היה הבדל לחכמה מן הסכלות ביתרון. אם לא היה להם יחס במין ויבדלו בכמות יותר ופחות והוא עצמו ערך ויחס האור עם החושך כי הלא החושך מוצאו מהתעבות האור והתגשמו ע״י ההשתלשלות כי לשלג (שתחת כסא כבוד) יאמר הוה ארץ ממנו נולד החוש שתוצאותיו מן העפר החשוך ואינו העדר גמור כמחשבת החכמים בעיניהם מסכלות העדרי (כמ"ש כ"פ בבית ולמעלה באוצר הטוב) אלא שיש לאור יתרון עליו במה שהוא עלה לו ונשאר בדקותו וזכותו במקומו העליון והחושך יכסה ארץ דבוק ביסוד העפרי במקום שפל ואפל ויבחן יתרונו של אור במעלה מחמת מקומו וגם בהיותו עלה לחושך. ככה הוא יתרון החכמה מן הסכלות העלול ונתהוה ממנה ממש שוה בשוה: % מח והעולה מכל זה שהמדות בכלל חלק להם השם יתעלה בטוב וברע הכל לפי מדת השכל השלם אלא שיתחלפו בכמות הטוב והרע הנמצא בם ויוסיפו ויחסרו בנאה ובמגונה. לפי ההשתמש בהם בישוב הדעת לא פחז כמים במרוצה ובבהלה כי אף הרוחניים יפלו בטעות בהחפזם הן במלאכיו ישים תהלה אף כי אש שותה כמים עולה. לכן מה מאד יקרה עצת החכם שבקש מבנו שילין כעסו לילה אחת. טרם יפעלהו לא מנעהו מכעס כלל וכלל כי הוא דבר שאי אפשר לאדם מבלעדו כנזכר אך בזאת נאות לו שימתין לו לחקור תחלה אם באמת ראוי לכעוס על הענין ההוא. או שמא יש התנצלות לעושה הפעל המקנט ומסבב הכעס ההוא. או טעות ומכשול בהבנת הענין. שמא אינו ראוי לגמרי לכעוס על הענין ההוא ואם יוחלט שראוי לכעוס. יהא לו זמן לשער התעוררותו ולהגביל כעסו במדה ושעור הראוי שלא יעבור חוק השכל ויזיק לעצמו או לזולתו בלא משפט. ועצה טובה זו יקרה מפז ונכונה היא בכל המדות התכוניות (אם יהא הנועץ מוכן לקבל ומהר לשמוע עצה ולא נאמרה בכעס ביחוד אלא מפני שהוא מהיר במלאכתו יותר מכולם) כי על ידיה ימלט האדם ממכשול בלי ספק אם יקח מועד מישרים ישפוט על כל המעשה שם. האם הוא פועל נרצה או פגול מאוס ומוקצה אם לא ילכד במצודת המהירות אשר פרש היצר החכם לרגליו להחליט מיד על טוב הדבר הנדרש או רעתו מבלי בחינה הגונה בכל צדדי הענין ומשיגיו ובעצה שכלית מבושלת כל צרכה: % מט אכן לפעמים יצטרך הענין למהרו ולא לאחרו. ואין כל הענינים סובלים שהות והמתנה כענין שארז"ל בבתולה נשאת ליום הרביעי חיישינן לאקרורי דעתא וזכרו במשל הדיוט בת דינא בטל דינא. ואשר ימתין להפרע מן המחויב בעודו בידו ויניחנו חפשי לעצמו. עד שיתייעץ תחלה בתוך כך יברח יבקשהו ולא ימצאהו אח"כ יירע לו ויתחרט שלא היה זריז מקודם ולא יועיל לו כלום. ונענש שאול המלך על שהיה מתון בהריגת אגג אע״פ שהיה תפוס ברשותו וככה מלך ישראל על מעוט זריזותו כאמור יען שלחת את איש חרמי מיד וגו׳ לכן כל החכמה האנושית לא תשיג ידה להגביל ולשער השתמשות המדות בשעור הראוי להן ובזמן הראוי ובמקום הראוי. ובאיש הראוי כי בכאן פרושה רשת ליד מעגל על כל החיים להטעותם ולהכשילם בארשת פיהם לומר לטוב רע ולרע טוב אינה חוששת לצדק עול. ולעול צדק ולא יודע עול בושת. בהחפזם להסכים על הדעת הנמהר שהבהיל והחריד שכלם ואסר כוחות השכל וכבלם עתה תהיה מבוכתם בהמצא ~הטמנה~{אלטונא תקח: הטענה} לכל אחד לעשות עצמו ישר ותם להיות בכל מדה ומדה נמצא בהן מן הטוב ומן החכמה שעור מה וההבדלה היא החכמה על כן בזאת יודע כל מעשה תקפה וגבורתה של החכמה האמתית השמנה היא אם רזה ובכאן היא גנוזה אם בכל רוחות היצר אינו נוטה לצד דין לא תמוש ממקומה מנקודת התכלית אינה זזה: % נ אמנם החכמה הגמורה השלמה. הבטוחה מכל מכשול ומרמה. הוא יראת שמים באמת אין זולתה בזה. היא ולא אחר המקנה המדות החמודות. להחיצב על השעור הראוי להם. הוא קו המדה לחקרה ולהפכה. לדעת כמה ארכה. וכמה רחבה. לרעה ולטובה. וככתוב ויאמר לאדם הן יראת ה' חכמה: % נא ובמקום אחר קראה ראשית חכמה ראשית דעת. וזה אמנם. כי בלתי יראת ה׳ לא תצויר כלל התחלה לשום חכמה ודעת כי מלאכת שניהם להבדיל בין הטוב והרע ובין האמת והשקר. ואם יצויר במוח אדם המצויר. שאין צורך ליראת שמים כדעת הפוקרים ר"ל א"כ טורח זה למה להם ועל מה זה ייגעו נפשותם בחקירות האלה. ומה תועלת ימצאו בהן. הלא די להם לחיות כבהמות יער. כפי אשר תורם הנפש הבהמית. ומי הגיד להם מה נאה ומה מגונה. ורבים מבני אדם. כיושבי הטרטריאה ואומות שלמות בקצת הודו לגזל ונאוף וכיוצא בהם. יקראו פעולות נאות והגונות. בם יחיו עתקו גם גברו חיל זרעם נכון לפניהם. וישאר מינם (כפי הקרי וההזדמן שהם עמודי למודי הפלוסופיא) כחית שדה. אכן נודע כי טבע האמת הכריחם להכיר שיש אלהי. ושראוי להתבושש ממנו. עם שלא הכירו דרכיו. מ״מ הוטבע בהם יראת השם. היא ראשית דעת. עם שלא השיגו שלמותה. שלא תושג במחקר אנושי בלבד) וסור מרע בינה. כי אחר שבכל המדות נמצא הטוב והרע. לא יוודע ולא יוכר הטוב מן הרע באמתות. כי אם בשום האדם ה' נגדו תמיד. וכמאמר המלך החסיד שויתי ה' לנגדי תמיד. כי מימיני בל אמוט. ואומר בכל דרכיך דעהו וכללוה חז"ל במאמרים קצרים בתכלית השלמות. באמרם הסתכל בשלשה דברים ואין אתה בא לידי עבירה. עין רואה ואזן שומעת וכל מעשיך בספר נכתבים. וכן הסתכל בג״ד מאין באת ולאן אתה הולך ולפני מי אתה עתיד ליתן דין וחשבון: % נב והמסתכל בדברים אלו עיניו לנוכח יביטו ועפעפיו יישירו נגדו. ודאי לא יונח נפשו. ולא יוכל לחטוא בשום אופן. הוא לא יסתכל במה שאינו רשאי. ולא יחשב ויהרהר בדבר גנאי. לא ~יחשה~{אלטונא תקח: יפתח} פיו לדבר כ"א במה שמביא לכבוד ה' אז לא יחשה. ואם יפגע באשה ערומה לא יתקשה. ואפילו יהא עמה לבדו ברשותו לא תטנו ברוב לקחה בחלק שפתיה לא תדיחנו. ~גם~{אלטונא תקח: עם} כל תוקף חום טבעו ושלמות כחו. כאיש גבורתו. ואם יראה ויריח כל מיני מטעמים ותבשילים מבושמים ומתובלי׳ לא יבוא הרוק בפיו. קודם שידע אם הוא מן המותר לפיו. והנאות לצורך חייו. {אלטונא תקח: ו}אם ימצא בגנזי ~מרומים~{אלטונא תקח: ברומים} לבדו לא ישלח ידו ויגע במה שאינו שלו. ואם יוכל למשול בכל הכבוד המדומ׳ והגדולה העוברת. להפסיד על ידו קצת מכבוד עצמי ומעלה אמתית. מאפס ותוהו נחשבו לו ואם יוכל לסגל כל העושר שבעולם אפי׳ בהתר ויהא אפשר לו להשיג כל חמדת תבל וכל תענוגי בני אדם ביותר שלם שבפנים. יהיו מתועבים בעיניו. כדי שלא להפסיד על ידיהם שלמות נצחי וחיי עולם. ואם ישיג עושר רב. גם כבוד וגדולה. יהיו לו לנחלה. לא ישמח בהם יותר מדאי. ואם יעדרו ממנו לא ידאג לא יצעק ווי. ואם יראה כל עניני שחוק וטיול. לא ימלא פיו שחוק. ואם יפקדו אוהביו וקרוביו לא יבכה ולא תבוא דמעתו יותר על החוק. עם היותו מרגיש בכל אלה המקרים. בכל שלמות חושיו. וכחותיו בריאים ומהירים. גבורי כח לעשות דברו. לכשירצה להשתמש בהם בעת ובענין הראוי הוא זריז לעוררם. והם נשמעים אליו. וחרוצים להפיק רצונו בכל הנאה המותרת. ולתת תאותו. כאשר יחוש לה. ותערב לו המקום שלא תתנגד לשכל האמיתי הברור. הוא האיש המוצלח. אשר לא יירא בהמיר אר"ש לא יפחד מטעות החכמה וכשלון הדעת ומהירות העצה. ושגיאת הסכמת השכל. בהיות יועצו תמיד נגד פניו. ומלמדו ומשכילו בין עיניו והכין לו כסא בין קירות לבבו ע"כ מקול רעים לא ייחת ומהמונם לא יענה. כן מראהו מאיש לא משחת. וצורתו לא תשתנה. יבטח כי יגיח מלחמה. עם יצרו ביד רמה. ביום טובה וביום מהומה. כל כלי יצ״ר עליו לא יצלח וכל עצתו הרעה לא תהיה לה תקומה: % נג אולם להיות מעלה זו קרובה למדרגת הנביאים. ולא ימצא איש כזה בנקל. אף אם קרוב אליו הדבר מאד. בפיו ובלבבו לעשותו אם ישוב לפניו יעמוד. לפיכך צריך להרחיב לו הדרך בדרישות וחקירות התכליות. ואם רבות הנה כי יש ירדוף המדות להשיג הנאת החושים ותענוגיהם וזה לא יבחין בין טוב לרע רק מצד הערב ולזה בהיותן ערבות. כולם בריאות וטובות. ויחפש בזה ~אלטונא תקח: ל~כל הצלחתו. ויש להשיג על ידיהם כבוד ומעלה. וחשיבות מבני אדם. וזהו מדת פלוסופים. כי יבחרו גם הם בנאה מהמדות והתכונות על דרך השכל. כדי להרוויח על ידי הנהגה נחמדת במוסר אנושי. כבוד יקר וגדולה. בין בני אדם. אולם יעשו במחשך מעשי תועבותיהם. ויש אשר יבחר ברוע ופחיתות מה. כדי להשיג על ידו תקון הנפש. והיה למשל בפי כסילים. מוטב שיחלל שבת אחת. ואל יחלל שבתות הרבה. על יסוד זה יתירו לעשות עול ולרדוף אחר החמס. קם למטה רשע להיות להם מטה לחם ושבר רעבון בתיהם ימלאו שלל ובזה נמבזה ונמס. ורמיה תהיה למס. מרעהו חסד הוא ונכרתו כל נטולי כסף נמאס. קרה להם כמקרה הדגים עם השועל אשר יעצם לברוח אל היבשה מחמת הסכנה ועל אלה יאמר משל הקדמוני גנבא במחתרתא קרי רחמנא חושבים לגנוב גם דעת העליונה. אלה הם ההופכים משפט ללענה וככה תהיה אחריתם ערב לאיש לחם שקר ואחר ימלא פיהו חצץ מרה תהיה באחרונה. גם אלה. והדומים להם שגו ביין הדעת. תעו מדרך השכל השכירוהו נסך עליו רוח תרדמה. והרסו גבולו בבחירה והסכמה ויאמרו לחכמה אחותי שכבי גם את תשכרי תהי נעלמה. ומאנו דעת במרמה. אלה הם המישרים אורחותם בתחבולה ובערמה. וכן כל רשע כסיל בער אויל סכל פתי חסר לב זד לץ עקש ונלוז. והדומים להם הנזכרים בכתבי הקודש לגנאי. אינם אלא חכמים להרע היודעים לצבוע הכעור שידמה יפה. חכמים המה ואומנים בקיאים להמציא כסף סיגים מצופה. אלא שלהיטיב לא ידעו כי מצרף לכסף בעליל לאר״ש. ובוחן לבות ה׳ כל אמרת אלוה צרופה: % נג ואף אם רבו ~כארבה~{אלטונא תקח: מארבה} התכונות והמדות וענפיהם ומקריהם וסבותיהם והתכליות. והשקפת התועליות. המושגות בכל אחת מהנה אם באמת ובאמונה. או בשקר ותואנה עם כל זה לא נפטור עצמנו מלהציג אשר יבואו לידינו מהם. אחת לאחת למצוא חשבון סבתה וטובתה ורעתה תועלתה ותכליתה של כל אחת בקצרה כאשר יורנו הי״ת בחסדו עליו נשליך יהבנו בסתום חכמה יודיענו. ויהא עם פינו ועם הגיון לבבינו. להודיע קושט סלה להשיב אמרים אמת לשולחינו ונחלקם לכתות. לפי חלוקת ד׳ החלטים שבהן אחוזות כל המדות כנ״ל. כדי לידע מוצאן להכין על פיהן התרופה המבוקשת כתקנה כמשפטה. אף אם קשה להכניסן במיץ המין והסוג בהחלט. כי הרבה מהמדות יונקות משתי ~מדות~{אלטונא תקח: מרות}. וכמו שרוב ב״א גם הם מורכבי המזג. כמוזכר למעלה. על כן קשה לתת להם גדר שלם. (וכבר טעה בעל גורן נכון וחטא. בציורו יחס המדות החליף השטה) אלא בקירוב ומדעת נוטה כאשר תשפטם החלוקה בעזר המאיר בעלטה: % נד וזהו סוד הרפואות המדות וסדרם לחפש בסתרם. לדרשם ולחקרם לידע הסבה המניעה אותם. לבוא בסודם. וזה כל האדם והוא שידע ויכיר רופא חכם שורש המחלה וסבתה בין בגוף בין בנפש. אם הוא עלול החלטים או החלטים עלולים מסבות חצוניות. עצמיות או מקריות. חדשות או ישנות. כי לפעמים יעזרו במעט עזר. ואם הסבה טבעית צריך לעמוד נגדה במתנגד טבעי מעשי. בעצם וראשונה והוא עיקר דרך הרפואה בו. וההרגל בלמוד ודבור מוסרי יהיו ~מסייעם~{אלטונא תקח: מסייעים} ואם הסבה מחמת החברה וההרגל יצטרך להסיר הסיבה ההיא העצמית תחלה. להרחיק מהחברה המזקת ולהשתדל בפעולת ההרגיל המקביל והרפואה המעשית והמוסרית. תהיינה חוברות לסייע. ואם הסבה בעצם ובראשונה מהעיון והמחשבה. תהיה דרך הרפואה הראשיית. לעמוד כנגדו בעיון אמתי תכליתי. והאחרות ישתתפו לסיועו. כי מעשה מוציא מיד מעשה ומחשבה מיד מחשבה. ודע שכל דברי׳ הארבע׳ יסודות ולחיות שרשיות שבאדם כנגדה כנזכר. הם מיוסדים על אדני פז לא לבד בחכמה האנושית אבל באמת שרשם באלהיו׳ וידיעתם מחצבת צור חוצבה. והמבינים לאשורם ובמקורם ידע ויבין מעשה בראשית האמתית מה טיבה והיא הנובעת ממעשה מרכבה. אשר רחבה ונסבה למעלה ולמטה בכחות השכליות מושבה: % נה לפיכך לשלמות המלאכה יצטרך לידע ג״כ דרך ~השמות~{אלטונא תקח: השמוש} בכחות המחשביות והשכליות. להוציא גם הם לאור פעולתם באמת. וצריך להכירם היטב. לכן עדיין נשאר לנו להודיע ולהזכיר ג״כ טבע חלוקי החושים הפנימים והשכליים ולציירם והמה כמו כן ארבעה במספר ומכוונים כנגד טבעי היסודות והלחיות השרשיות שבאדם. %% א החכמה היא ידיעת המושכלות הראשונות והפשוטות הידועות מעצמן לאשר חלק לו השי"ת בחכמה. בטבע בלי ראי׳ והקדמה כידיעת תשעת המקרים בעצם ואיכיות היסודות בעולם הלז. וטבע הנמנעות טבעה אשיי. %% ב בינה היא השגת המושכלות השניות. להבין דבר מתוך דבר ע"י הקדמה אחת או שתים והיא תולדות החכמה ועלולה טבעה אוירי. %% ג דעת היא מהרכבת החכמה והבינה להוליד באמצעותן מושכלות יותר עמוקות ע"פ הקדמות רבות והצעות צודקות והוא מכח הלבנה. הממזגת שני טבעי הראשונים. ומעכבת אותן. להיות מתוק ומסיק. והבינה והדעת נקראים שכל נקנה. %% ד שכל פועל באלה השלשה הקודמים. והוא מושפע מהירוקה בעצם ולו שני משרתים הלא הם הזכרון. ~והמדמע~{אלטונא תקח: והמדמה} בשניהם מיסוד עפר. (כנגד השחורה החלוקה כמו כן לשנים) אך הכח הזוכר והשומר הוא בערך רקק. כמו אמצעי בין המים והעפר. בו יחקקו ויודפסו המושכלות. והוא בית גניזתם. עד הגיע תור השתמשותם. אמנם המדמה המשתלשל ממנו הוא עפריי בהחלט. ומכח מקשיי. כעין החלט השרוף לכן יש ממנו צודק. ובלתי צודק. והצודק גורם ההעמק במחשבה. כי תעוכב אצלו יותר. ותשהא עמו לעוביו ומקשיותו. ותשמרהו שלא יטעה בדמוי. והבלתי צודק הוא שעשה פעולתו בלי השגחה וכוונה. רק במקרה על כן לפעמים ראה ולא ידע מה ראה. כמו שידמה אדם באלף קרנים. עינים בכתפיו או גמל פורח באויר בכנפיו: % נו אמנם השכל. הוא הכח הכוללם ומקבצם. אולם בשקידה ובעיון נמרץ. כי הוא השופט על צודק הדמיון וטעותו. בין במושכלות ראשונות. בין בשניות. בין במורכבות. לכן לפי שכלו יהולל איש. לא בחכמה הטבעית. הנגזרת מפאת מזל מולדו. אם חכם אם טפש ובסבת טבע מזגו. מצד ארבעת החלטים. שהן סבות לכל הכחות השכליות כאמור. ועדיין הם עלולים לקבל טעות הדמיון על כן לא יקראו בשמותם בהחלט. טרם ישפוט השכל ויגזור על אמתותם. והוא יפעל בשני כלים בזכרון ובמחשבה. ולפי שהוא פועל בבחירה ובהתעוררות ויגיעה רבה. לפיכך בו ישובח בעצם. לפי שכלו יהולל איש. בעוצם השכל המתיצב על משמרת פקודת החכמה והבינה והדעת. לבלתי תת להם מגרעת. וזולתו לא ירימו ידם ורגלם לעקור או לטעת. דרך משל אחד הלך לבתי טיאטרות. שעושין מיני שחוק וטיול בחלוף הראות ואחיזת עינים. שמדמים אדם בעל כנפים פורח באויר והאיש ההוא לא נסה באלה ולא ידע דרך המשחקים ותחבולותיהם להטעות העין. ויחשוב שראה ראיה גמורה ויאמר בחכמה בהשקפה ראשונה. היות דבר אפשרי אדם יולד בעל כנפים פורח באויר. בחושבו הרגשת חוש ראותו נאמנת לו וירצה להשבע על זה. ויחשוב המכחיש לסכל. כי המורגש הוא ממין המושכלות ראשונות. ושוב יסתכל בבינה. וירחיק להאמין שהיה אדם גשמי פשוט ויחשבהו לנמנע. אבל יאמין יותר שהיה אחד מהמלאכים כאותן שנאמר עליהן שנפלו מן השמים. ונאמר גם במלאכים ופניהם פני אדם. ובכח הדעת יחוה דעת שלישי מורכב. שהיה אדם אלהי שנתהפך למלאך ועולה ויורד. ויסכים שראוי לכבדו. ושלשה כחות האלה לא יכלו לחשוד החוש שיכזב. אמנם השכל הערום. יעיין ויחפש בתחבולות ההם המטעים הראות וימצא שלא ראה אלא כנפים מעץ או מנייר בדמות כנפים אמתיים. והאדם נמשך באויר ע"י חבלים דקים בלתי נראים לאור הנר במרחק ידוע. וישיג מקרי הטעות. שגרמו להכחות השכליות להסכים על משפט כוזב: % נז וכן אם יראה איש הכה את רעהו או חרפו וקללו ונעלם זמן מה. ושוב ראהו ומיהר להכירו בטביעות עין בחכמת חוש הראות. שהוא האיש החוטא. וימהר להבין בבינה שזה האיש חטא והרע לעשות נגד המפורסם בטבע או בדת. ויחפז להסכים בדעתו שראוי לעונש גדול מפני תקון העולם. הנה זאת הסכמה עשויה בחכמה בתבונה ובדעת. אבל לא תכון מבלי מחשבה והשקפת השכל. הוא השופט בצודק. ולא יבטח בהשגת הכחות הרוחניות האלה בדברים חומריים. שאין להם בקיאות בו כי אם ע״י הכח המדמה. והוא לפעמים מטמא ומרמה. ויוכל להיות שנלכדו במצודת ערמתו. אבל השכל לו יד בחכמה והוא שכן אל המדמה. ובקי במרמתו היותו מתהפך בתחבולותיו וישב וידרוש ויחקור היטב. אם אמת נכון הדבר שזהו האיש ההוא המחויב להענש על הפעל ההוא. כי יוכל להיות שהדמיון הטעה המחשבה בראותו איש דומה לו. ובאמת אין זה האיש המחוייב. ואם אמת היה הדבר שמא התחיל המוכה {אלטונא תקח: או} המקולל. והכה או קלל תחלה ואיך הכה. ובמה הכה. וכמה ועל איזה מקום עד שיתברר לו חיוב העונש וגדרו. כל זה וכיוצא הרבה מדרישה וחקירה מוטל על השכל לעשותו בטרם יגמור הדין. ויחליט הסכמתו בשום ענין ואינו דן יחידי שלא בב"ד של שלשה. כי יצרף עמו הזכרון והמדמה שהם עומדים לשרתו ונושאי כלי מלאכתו. לבדוק יפה בענין בכל הרוחות. ויצוה על הזכרון לעורר כחו לזכור נשכחות. ואל המדמה שיצייר הענין כפי מה שהיה לא יוסיף ולא יגרע. מטוב עד רע. ובעזרתם יחפש וידע אם היה הדבר ברצון ומזיד או באונס ובשגגה. ובכמות ובאיכות ובמקום ובזמן מבלי שימצא דרך ואופן התנצלות לאותו פעל המגונה. ואז יחליט עליו עונש הראוי. בשעור ובקצוב הראוי אם כה יעשה אזי השלים פעולתו. ושמר חוק השכל: % נח אבל אם נתעצל בזה יוכל לחטוא אע״פ ששמע לעצת החכמה. ואינו מפעל השכל עם ששרשו בא מן החכמה. ואף אם לא נכשל הרי לא עשה מאומה. ואם יכשל יענש בשמעו ונטותו אחרי המדמה. ויאמין בו מבלי ~הבינו~{אלטונא תקח: הביט} כי הוא מלא תוך ומרמה מאין באו כל הדעות החלוקות בעולם. כי אם ממנו. הוא יצייר בעיני כת בירה בלא מנהיג. ולאחרת חומר קדמון ולאחרת גלגל קדמון. ולכולם בחכמה יבוא ביד רמה. ולאחרת ~ימצא~{אלטונא תקח: ימציא} עכו"ם אחרי שהודיע השגתו בחכמה ותבונה מידיעת האל. ושראוי לרוממו ולכבדו ומשורש זאת ההנחה החכמה והנבונה ישער שמחיוב הכבוד הוא לתת כבוד ויקר גם לעבדי המלך משרתיו בעולם התחתון לעבדם במנחות וזבחים. ובהשתחואות והודאות ושבחים. ולאחרות ימציא צורות להוריד בהם הרוחניות ולאחרות לשרוף בניהם ובנותיהם למולך ולאדרמלך וענמלך. ושמע את אשר קראתי בס' מספרי החדושים מארץ סינה כי שם עם רב יאמינו כי מלך השמים בא פעם ורכב על תנין לבן וירד מן השמים למקום אחד ממדינתם. וקרא לאחד מן החוזים שבארצם הידוע אצלם בשם לסעוד עמו. בעודם יושבים בסעודה ומטיבים את לבם יחד. והמלך לא דאג כלום. עמד החוזה ההוא מן השולחן ורכב על התנין הלבן ועלה לשמים. וכבש שם כל המלכות. וכשהרגיש המלך הראשון ורצה לעלות ולחזור אל מקום ממשלתו. סגר זה השני אשר כבש המלכות. הדלת בפניו. ולא הניחו עוד לעלות למקומו הראשון. ועל פי תחנונים גדולים נתרצה המלך השני אשר עמד תחתיו. להניח לו מקום לשכון על הר אחד ידוע בארצם ועודנו שם לפי דבריהם. וספרו הכותבים שאלו הדבקים באמונת השטות המופלג הלז. הם החשובים והתקיפים שבאותה מדינה אשר אנשיה נודעים בשם לחכמה ולתבונה חריפים בכל מלאכת מחשבת ואומנות. עד שחושבים בני שאר מדינות סומים בערכם. ראה והבן בן אדם עד כמה הגיע כח המדמה לצוד האנשים הקרואים חכמים ונבונים לפי תומם. ותמימים כיורדי בור שחת לו בניו מומם כאלה רבות מחשבות בלבות ב״א. כשל כח הסכל להעלות {אלטונא תקח: על} ספר זכרון משלי אפר: % נט הנה נא ערכתי לפניך פה גם מילי דבדיחותא ופרקא דשטותא ולהרויח לשכלך במעוט שחוק ולמען תדע ~אלטונא תקח: ו~להזהר עוד ושמור נפשך מאוד שלא יחטיא אותך המדמה ~מ~{אלטונא תקח: ב}חכמת ערמתו הוא המתיר אסו״רים. והוא הפוקח עורים. השכלים העליונים שלא ראו ולא הכירו דרכי החומר (כמ״ש ותפקחנה עיני שניהם) ומעור הפקחים ברוחניות ומיעצם שימנעו עצמם מלהביט אל האלהים ואל תורתו שלא יכהו עיניהם באור הגדול וע״י זה ירויחו שיפקחו עיניהם בהנאות הגופניות (ככתוב ויראו בני האלהים את בנות האדם כי טובות הנה וגו') באמור להם כי הוא חלקם מכל עמלם. ויש אשר יהיה ענן חכמת הדמיון על עיניהם לשום כל מעייניהם. בהשגת הקנינים הנפסדים כל ימי חלדם. ונתן בלבם אהבת הממון בחשק גדול נפלא מאוד להשיגו בכל אופן שיהא בין ביושר בין בעול אפי' בגנבה וגזל ואצ״ל באונאה ורבית ותחבולת החנופה. ולגנוב לב ודעת הבריות. זוהי חכמה רמה אין כמוה במעלה ובחשיבות אצל ההמון כהיום הזה: % ס ועתה בני בינה אדר היקר אנשי לבב בעלי מחקר שפטו נא אם לא כח המדמה עשתה זאת בחכמתו ובתבונתו העיני האנשים יעקר. למאוס בטוב ולבחור ברע לשנוא אמת ולאהוב שקר. אבל השכל השלם הוא ישב בדין על המדמה. ויחקור בסבות ובתכליות אם המה אמתיות או מזויפות משוחים בששר ההכשר להראות סבר פנים יפות ויסתכל בכל צדדי הענין אשר אפשר שיפול בהם הטעות מצד המדמה. וכן ישפוט על כל שכל נקנה אם אמת הוא אם שקר. ויביא במשפט על כל נעלם אם טוב אם רע כאשר יעריך אותו כן יקום (בין במורגשות בין במפורסמות בין במקובלות בין במושכלות. הכל נתון בידו. לא ירים איש דגלם ולא יטה לאר״ש מנלם בלעדו המרגיש והמתעורר נתונים נתונים המה לו לעבדו. המדמה והזוכר ישרתוהו כל ימי חלדו) כי השכל הנשלם לא יחטא. אך החסר הוא החוטא במעוט התעוררת ועצלות. וע"כ ישובח או יגונה על חריצותו והשתדלותו או התרשלותו. ולפיהן יגמל בשכר ויענש. בהיות הכח נמצא בו וכליו שלמים ולא בקש להוציאו לפועל. ההוא יקרא בשתוף השם סכלות לפי ששרשו ומוצאו מן השכל כאמור (לכן אין הבדל בשמותם בשורש התיבה כ״א בכתיבה) אלא שיוסיף לעשות פעולתו בחפזון ובבהלה או יגרע בעצלה לפיכך אינו בטוח מן המכשלה. ותשוב לו לכסלה. ואם יהא עלול מאחד מארבעת החלטים יחלש ותשיגהו המחלה ויהא ראוי לחמלה ותבוקש לו הרפואה בסור הסבה והעלה: % סא גם יחלה לפעמים מרוב השמוש והתמדה ושקידה כאשר הסכין ברוב תשמישה תאבד חדודה ובמעוט השמוש תעלה חלודה (ככתוב אם קהה הברזל וגו׳ וחיילים יגבר ויתרון הכשר חכמה) ככה יארע לשכל שיצטרך להרויח לו לפעמים לנוח ולהנפש מעט כדי שיתחזק ויוכל לשקוד על מלאכתו לאט. כי ברוב העסק יהולל חכם. ונאמר למבחר מין האנושי נבול תבול כי כבד ממך הדבר לא תוכל עשוהו לבדך. גם יפסיד הבריאות ברוב עמלו. כי כל הכחות בנפש אחת מתקבצים. ממנה יוצאים ~ועליה~{אלטונא תקח: ואליה} הם שבים ורצים ובשעה שעסקה רב וכבד בשכליות. יתמעט כחה בגופניות וכן להפך אם תשקע בעסק החומר לא תוכל להסתכל בשכליות. ובהפסד בריאות הגוף בהכריח יפסיד השכל וילאה. והמדמה הכוזב יגבר על בלילו יגאה. לזה תמצא שהמדמה המטעה מצוי בב״א גדולים בחכמה. בהעמק העיון והתפעלות המחשבה בתמידות תתגבר השחורה. שהיא מושב ומשכן המדמה העפרי וימצא מקום להתחבר לחכמה ומן התחברות אליו יעשה מרמה לפיכך לא יעמיס עליו יותר מדאי בפ״א כדי להיות לבו פנוי לדרוש לתור בחכמה לנקותה מכל מרמה. ועת ומשפט ידע לב חכם. לעשות כל דבר בעתו כחוקו. ולתת לכל אחד חלקו ויטיל שלום בין הגוף והשכל זה את זה יחבקו איש את אחיו יעזורו ויחזקו: % סב ודע כי השכל צריך להיות לו אלף עינים (לא יתנצל שלא יכול לראות מאחוריו) כדי שלא יחטא לגוף ולנפש. כי רבים אבני נגף שטמן לו המדמה (הוא ודאי יצה״ר) בכל הדרכים אף אם נראים ישרים וזכים. יש דרך ישר לפני איש ואחריתה דרכי מות ואולי לזה כוונו חז״ל שאמרו מ״ה מלא עינים לפי שהוא משגיח בכל צד שאפשר שיכשל בו האדם וזולת זה לא היה יכול לו כי אין מיתה בלא חטא והוא עולה ומשטין. כי אין צדיק בארץ גו' ולא יחטא. ואע"פ שלא היה ראוי להקנס על חטא השוגג. יחשוב לו כזדון ע"ד ת״ח שגגות נעשות לו זדונות. כ״ה הענין בשכל הכללי אשר לא שמר פקודתו ולא נזהר ולולי רחמי השם יתברך עליו לא היה יכול לעמוד אפי׳ רגע אחת אך שומר פתאים ה׳ להרחיב לו הזמן שלא יכלה מיד בחטאו שאל״כ לא היה העולם יכול להתקיים כלל: % סג והבן שכל המצות והעברות שבתורה לא נצטוה עליהן אלא השכל ואינן אלא בשני כחות הנפש המרגיש והמתעורר (והם שני סרסורי החטאים. כמ״ש תנה בני לבך לי ועיניך. ובתורה ולא תתורו אחרי לבבכם ואחרי עיניכם כי בלב הוא הכח המתעורר ובעין בו כלול המרגיש המוביל ההרגש לחמשת החושים כי עין רואה וכלי המעשה גומרים) מצד שנשתעבדו לכח השכלי. לא נבראו אלא לעבדו ולא ירימו ידיהם ורגליהם מבלעדו. שכל השתמשות חושיו החצונים והפנימים לו הם לבדו ולא חשך ממנו מאומה ועשאו בן חורין בבחירתו לכל חפצו. כטוב וכישר בעיניו יעשה להרויח ולהרבות כבודו או להפסידו אם יעזוב כל אשר לו ביד המדמה וימנהו אפטרופוס. להנהיג שני כחות הללו לפי עצתו החפשית והמשולחת. והחטא הראשון יוכיח שנתפתה השכל לציור המדמה (הבא מכח נחש אשר עפר לחמו) ונפל בפחת. ולא יענש המדמה שהוא עפרי אלא הכח השכלי הוא המצווה והנגמל. בהיות לו כח אלהי לפעול בבחירה חפשית: % סד ושרי ליה מריה להר"מ ז״ל שאמר (בפ"ב מח״פ) שאין לשכל חטא. אלא לפי אמונת דעת בטל. והוא דבר בטל במ״כ נמשך אחר דעת הפלוסופים האומרים שאין לשכל העיוני חלק במעשים מטוב עד רע לפי שאינם אצלם טובים או רעים רק מצד ההסכמה לא נתאמתו להם במופת (ואם ימצאו פלוסופים ההם במדינות המסכימות על בחירת הגזל והחמס והנאוף. כמו שהן מדינות רבות ומחוזות גדולות ורחבות. כטרטריאה וברבריאה וארביאה וחלק גדול {אלטונא תקח: מהודו} המפורסמות באלו המחשבות מלבד הכתות הנעלמות הרעות כיוצא בהן שנמצאו לרוב בכל מקום ומדינה. ועושים מעשים כאלה בסתר ואינם אצלם דבר מגונה רק כולן התר לא יתנגדו להם אותם פלוסופים אחר שהסכימו על בחירתם אין בה רוע אמתי לדעתם (וכמו שהורה לעשות הגדול שבהם (כמ"ש בבית מריעים) וכן תלמידו המפורסם ומובחר שבכולם הקריב זבח קרבנו לאשת עמיתו. כדי למלא בה תאותו) כי אין אצלם אמת ושקר. בטוב המעשה והפכו אחר שאין להם תורה מן השמים ואין להם ראיה הכרחית לבחור בטוב ולמאוס ברע. ולא השיג יד שכלם בזה אלא מצד המוסכם: % סה ומזה נהיה ג״כ מה שהוליד הרב בפ״ו מפרקיו. שהשוה בין דעת חז״ל הסוברים שהכובש יצרו גדול מן הבלתי מתאוה. ובין הפלוסופים האומרים שהבלתי מתאוה לרע חשוב יותר ועשה פשר דבר באמרו שכוונת חז"ל על המתאוה וכובש יצרו בשמעיות כחזיר ושעטנז. והפלוסופים דברו מבעל תאוה ברעות מפורסמות כש"ד וגזלה הנקראות אצל החכמים הנאמנים מצות שכליות. שאלמלא לא נכתבו ראוים להכתב. ואמר ~שאלו~{אלטונא תקח: שחלו} חולי המדברים. בהנחת שם שכליות למצות טובות ורעות. וזה לפי שהשכל אין לו חלק ונחלה בהם לפי דעתו (וכמ"ש נושא כליו בר״ח שאינם שכל ע״ד האמת ואין בהם תקון ר״ל מהאי דעתא) וכמה שקע שכלו בטיט היוני חוץ לכבודו ז״ל. כי בודאי אינן אלא שכליות דוקא. ועל מה אמרה תורה ושמרתם ועשיתם כי היא חכמכם ובינתכם לעיני העמים הרי בפירוש שהמצות המעשיות יש בהן חכמה ובינה בעיני כל. ואם לא במפורסמות לפחות. ~אלא~{אלטונא תקח: אלה} איפוא הם אלא ודאי הן שכליות ומפני שחכמי האומות לא יכלו להגבילם (ולכן לשטתם יפה אמרו שנעדר התאות גדול מהכופה תאותו. מפני שאינם בטוחים להראות גבורת שכלם נגד טבעם. מאחר שאין להם מכריח עצמי להמית התאות. שלא חטאו למופת. לכן בנקל יטה לבם אליהם ויפת) ~ישבחנו~{אלטונא תקח: ישבחו} אותנו העמים על צדקם ואמתתם. בהיותם בנוים על יסוד אמיץ וחזק כי על כן נקל לאיש הישראלי לכוף טבעו בכל אופן אם יהא לבו קשור בתורה האמתית שבא בבריתה וידע מקורה וראשיתה. וכן נקראות בפי החכם מכל האדם בראש ספר החכמה שכולו עוסק ביחוד במפורסמות. גם במקובלות בלבד. לא בשום ידיעה וחכמה אחרת פתח דבריו יאיר מבין פתים. לדעת מוסר השכל צדק ומישרים כאלה רבות עמו לשון ברור שאין להבין ממנו הוראה אחרת. כי אם ההשכלה במעשיות בין מקובלות בין מפורסמות אבל המפורסמות אצל האומות. הם אצלנו מאומתות במופת עצום וחותך יותר מכל מופתי הלמודים השכלים אחר שראו עינינו בלי שום ציור חשד וטעות בחוש (כמ״ש באוצר הטוב) והמורגשות האמתיות הם במדרגת מושכלות ראשונות ממש. כי אם ישולל מהשכל אמות הרגש החושים החצונים. איך יעמדו חושיו הפנימים לשפוט בין אמת לשקר. במה יאמנו דבריהם אם בנראה אין לו רשות להשתמש ולהתבונן. עאכ״ו שלא יעסוק בנסתר א״כ כל בינת האדם תסתתר. ולא יהא מציאות לשום שכל בעולם ואין לאדם על הבהמה מותר ע"כ אין לנו חלוק בין מצוה למצוה כולם שכליות יחשבו (אף אם ~אלטונא תקח: ה~נקראות שמעיות בפי הפלוסופים) אחר שהתאמתו בשכל השלם ולא נצטוה עליהם אלא כח השכל כנ"ל. והוא לבדו יענש וביחוד על העברות המעשיות יותר מן האמנויות כי אמונת הלב אם נשתבשה. הרי הוא אנוס ומה לו לעשות ובבחינה זה ג״כ כל המצות שבתורה. יש בהן בחינת אמת ושקר כי הגנבה והנאוף אצלנו רע אמתי לא מפורסם לבד וכבוד הורים והדומה הוא טוב אמתי. והעובר אומר לרע טוב ולטוב רע בשקר גמור מוחלט במה שהוא מכחיש הידוע במופת. לכן הכתוב סומך טוב ורע לאמת ושקר בכמה מקומות אהבת רע מטוב שקר מדבר צדק. וזולת: % סו אכן בענין הכובש יצרו רחוקה דעת חז"ל מדעת הפלוסופים כי אנו אין לנו מצות אלא ברע וטוב דוקא כאמור. והאמנת דעה שקרית המפסדת דעותנו. היא מכלל הרע הגמור. כי לתת האמנה לשקר. אין רע למעלה הימנו. אפי' הוא בדברים שאין נוגעים לתורה כלל. האדם השכלי מוזהר עליה מדבר שקר תרחק כי הוא מפסיד ומשחית צורתו האמתית האלהית ונעשה בו קנין רע אמתי. שאין גרוע ממנו בעולם. בהאמינו דבר שאינו במציאות. ודעת חז״ל האמתית היא שהב״ת שכבש יצרו בשכליות גדול ודאי. מנעדר התאוה שלא חטא ולא ישובח הסריס. על מיעוט חשקו. ושלא בא על הערוה המתייחדת עמו. ולא יקווה לקבל שכר על זה. וכן בכל דבר תאוה שתהיה אשר תערב לנפש בטבעה. והוא ימשול בה ויכניעה. עליה יטיל שכרו משלם. לפום צערא אגרא. והוא מ״ש הקב״ה אוהב הרשעים (כמ״ש בדרוש מכתב לחזקיהו) והוא תכלית כל ביאת האדם לעולם. להלחם עם יצר סמוך תצור שלום (כמ״ש בחצר הבית בהרחבה) ולכן אחז"ל האלהיים כל הגדול מחברו. יצרו גדול ממנו (והארכתי עוד בזה בהגהת הח"פ) אולם דבר הכתוב נפש רשע אותה רע אינו מתנגד לדעת חז״ל. כי בודאי נפשו נכספת אל הרע. לכן הוא נשכר אם יכבשנה. וכל זמן שיחזק בטומאתה לתת שאלתה ולמלא תאותה. יענש ויגונה בעבורה. ולכשישבור מאויה ישובח מאד ביתר שאת ויתר עז. כפי אשר הראה השכל גבורתו. להשתמש במתג ורסן עדיו לבלום ולחסום נפשו השוקקה (עם שיש רע בלתי טבעי כלל. כגון אוהבי ש"ד בלי הנאה ותועלת וכן שנאת ב"א בכלל. ולשלם רעה תחת טובה וכיוצא בהם. שאין זה אלא טבע חיות יער ופראים וכן האוהב שקר בטבעו. יצא מגדר אנושי ואינו רק אדם מצויר. עכ״ז בהתגברו על נפשו המטומאה וקדשה וטהרה גדול הוא מאד בעיני ה׳. כמו שישובח המהפך העופרת לזהב. וכמש"ה אם תוציא יקר מזולל כפי תהיה. הנה כי כל משפט טוב ורע ביד השכל וזה כל מעשה תקפו להבחין בין אמת לשקר. כדי להבדיל בין הטוב והרע המתערבים ומסתבכים זה בזה. וזה כל תכליתו. אבל השכל אשר יטריד עצמו לדעת אם כדור הארץ עגול אמתי. או עמודי. או בעל צלעות. אין זה ממעשה השכל. אלא מפעולת המדמה. כדי להונות את השכל. ויעכבנו בדמיונים ורעיונים מרבים הבל. ותכליתם לאבד זמנו היקר שבכל הנמצאות בכתם אופיר לא יסולה. וכן אם ימדו התוכנים השמים מלמעלה. ויחקרו מוסדות הארץ למטה. לריק יגיעתם בלי פחד אלהים לנגד עינם כי מי עלה שמים וירד. ומה פרי התכלית היוצא מעצי החקירות האלה והדומים. המשבשים הדעת להרוס ולעקור שרשי השכל לא לטעת הדורשים במופלא וחוקרים במכוסה עוסקים בנסתרות ובמה שהורשו ונצטוו לא יתבוננו לא יאבו לדעת מה הטוב והרע באמת או בשקר בחיים הקצרים האלה אין שטות גדול מזה. והוא מהמצאת הכח המדמה וחכמתו המרוויח בזה לפי מחשבתו. ובאמת אין לך הפסד גדול מזה לעצמו לאבוד דמיונותיו. הבאים בהבל והולכים בחושך שמו יכוסה. ולשכל היקר יאבד הון רב אוצר כל כלי חמדה הוא ישסה: % סז אבל השכל החרוץ הער ואינו ישן על משמרתו הוא שוקד על הכנסתו הטובה. המפרנסת ביתו ולכלכל את שיבתו ויחשוב תמיד לאסוף הון ועושר להרבות כבודו וגדולתו ותפארתו. על כן חושש מאד שלא יאבד רגע בסכלות העדרי של המדמה. ואם הצריכו הטבע לפזר קצת הזמן להוציאו בבטלה. מפני ההכרח אשר לא יגונה כמ״ש למעלה. מוטב לו להשחמש במדמה במותר ובמה שיש בו מהצודק והשווי להשהעשע במיני ציור וטיול. שאינם נגדיים לשכל הישר. ומרחיבים דעתו. ואז יחשב בטול הזמן לצורך השכל. ע״ד יש מפזר ונוסף עוד. כי ע״י כך תשוב רוחו אליו. ויתחזק ויוסיף אומץ לשקוד על פעלו הנכסף. ובהיותו בריא וחזק ידמה לסוחר אוהב כסף לא ישבע כסף לצבור כחול למשול במכמני הכסף והזהב וסגולת מלכים לנחול. כן השכל לא ישבות יום ולילה מלרדוף אחרי ההשגות הנכספות האמתיות המצליחות והמאשרות בעליהם. ולהבחין ביניהם. ובין המתדמות חכמות. החסרות כל טוב עניות וערומות ומה שישיג בצדק מן הידיעות. ויתרון הכשר חכמה. יחמול עליהן ויצניעם בבית גנזיו. שלא יאבדו אחר שעמדו לו ביגיעה רבה. ועל פיהן יקרא עשיר או דל. לפי מה שסגל ידיעות שכליות נאמנות המושגות בעמל. אם הרבה או מעט. וכל שירבה לסגל מהם יתקיימו בידו ביתר שאת ויתוקן כי הוא מלא מחזיק לא ריקן. שהידיעות וההשגות סומכות זו את זו אם יפולו האחד יקים את חברו. ואילו האחד שיפול ואין שני להקימו: % סח אמנם אוצר גנזי השגות וידיעות התבונות הרבות והשונות במקום א' הוא הזכרון לבדו. כל טוב אדוניו בידו. בהעדרו יעדרו כולן. והיו כלא היו לפיכך ביותר יצטרך השכל השגחה פרטית לשמרו להעמידו ולהתמידו. כי הוא נאמן ביתו. ושומר אדוניו ~מכלי~{אלטונא תקח: מכל} פח אשר טמן המדמה ללכדו. על כן יכובד כראוי לו. טובות לגמלו להיות בסומכי נפשו. ביחוד להזהר מדברים המפסידים הזכירה. כמ״ש חז״ל %% א חמשה דברים משכחין את התלמוד. האוכל ממה שאכל עכבר. וממה שאכל ממנו חתול. האוכל לב בהמה הרגיל בזתים (עמו״ק שנ״ל זתים כבושים אינן בכלל). והשותה מים שבשיורי הרחיצה. המטבל והרוחץ רגליו זה ע״ג זה. וי״א אף המניח כליו תחת מראשותיו: %% ב חמשה דברים יפים לתלמוד. האוכל פת חטין. ואצ״ל חטין עצמן. והאוכל ביצה מגולגלת בלי מלח. והרגיל ביין ובבשמים דא״ר חמרא וריחני פקחין (וזה יובן במי שטבע מוחו קר. וכן סתם זקנים יין ישן יפה להם) הרגיל בשמן זית. דאר״י כשם שהזית משכחת תלמוד של שבעים שנה. כך שמן זית מחזיק תלמוד של שבעים שנה: %% ג עשרה דברים קשים לתלמוד. העובר תחת אפסר גמל. וכ"ש תחת גמל עצמו והעובר בין שני גמלים. והעובר בין שתי נשים. והאשה העוברת בין שני אנשים והעובר תחת ריח רע של נבלה. והעובר תחת הגשר שלא עברו תחתיו מים ארבעים יום. והאוכל פת שלא בשל כל צרכו. והאוכל בשר מזוהמא לסטרון. והשותה מאמת המים העוברת בבית הקברות. והמסתכל בפני המת. וי״א אף הקורא כתב שע״ג הקבר (עקי"פ): % סט הרופאים כתבו שהחפץ לחזק כחות שכלו. ובפרט כח הזכרון. צריך שיאכל מאכלים קלים וישמור עצמו מן הגסים. כמו בשר השור (בדחז״ל מצינו להפך דלא אכילנא בשרא דתורא. ואין סתירה. כי אין גרוע אלא השור הזקן. אבל הבחור ומפוטם. ודאי משובח אצל הכל. ולא יאומן מ"ש באגרת הר״מ לבזות חכמי הצרפתים על אכלם בשר שור כי לא עליהם לבד. יצא דבר הלעג מרבה להכיל. כ״א על חכמי התלמוד להבזותם ח״ו) ובצים קשות ואגוזים וזתים. ומן הקור ומן השינה והיקיצה יותר מדאי. והדאגה. והשמחה. ויתרחק מכל הקצוות. ויחזיק ראשו מכוסה היטיב כפי האויר והמקום אשר גר שם: % ע וכתב בש״א כשיוולדו לחות לבנות בסוף המוח. לא יניחו אל הזכרנית להשלים מעשיה. והעזר הוא שימשח ראשו בשמן אריה וישתה משקין המטהרים הראש מהלחות ההם הקרות והגסות. כגון שיקח עקר קרחה שני זוזים וחצי במים פושרין. וזה ירכך הלחה וינקה הגרון ויוסיף בזכרון. או יכתוש צמוקים מנוקים מגרעיניהם ולבונה זכה. מכל אחד אוקיא. ושני שקלים כרכום. יכתשם יחד ויקח מהם בכל יום כאגוז וזה יסיר השכחה. ויפסיק הלחה. ויחדד הראות והשכל. וישמח הלב. וילעוס מצטכי עם פלפל שחור. או זפת עם לבונה. או עם חרדל (ולא יתכן לעשות כן בלי עצת רופא מובהק. המכיר טבע העלול. אם אינו חם. כי אז יזיקו לו דברים חריפים)ודע כי מי שמזג מוחו מאוחר נוטה ליובש. הוא קשה לשמוע וקשה לאבד. כי הוא קשה לשמוע מפני שהיובש בקושי הוא מקבל הדבר. כאשר לא תוכל לחקוק בדבר יבש. כי אם בקושי ואולם כאשר תחקוק בו לא יאבד ולכן יהיה קשה לאבד כי היובש תופס הדבר ואם מזגו לח הוא ממהר לשמוע. מפני שהלח מקבל הדבר במהירות. וממהר לאבד. לפי שאינו תופס. ומי שמזג מוחו ממוצע בין אלו השנים יהא ממהר לשמוע וקשה לאבד. ולפיכך הוא טוב הזכר בימי הבהרות והשכחה בנערות ובזקנה בנערות מפני הרטיבות הטבעית ובזקנה מפני הלחה המקרית וזקן שלא גבר על מזגו הטבעי הלחה המקרית יהא זכרן לפי שמזג הזקן יבש ולפיכך ימצא במקצת הזקנים זכרן(נזכר אחרי ששכח) ולא שמרן (הוא בעל זכרון רצוף) אבל הנערים ימצא בהם השמור יותר מהזכר ובבחורים השמור והזכר ותמצא שהאדם יזכור הרבה דברים שהרגישן בנערותו בזכרון היטב לפי שבנערותו הוא חושק הרבה הצורות שרואה ונפלא מהן מאד לפיכך יאריך לקיחתו בהם ותיטיב ידיעתו אותם על כן יקשה לאבדן: % עא וכתב בסגולותיו *א* ביצת הדוכיפת ולשונו מופלא לשכחה *ב* אם תאמר בכל יום ז"פ נר לרגלי דבריך ואור לנתיבתי תהיה זכרן *ג* אם בקשת לדרוש ברבים אמור דבקה לעפר נפשי עד כי תרחיב לבי עשר פעמים *ד* אם יהרהר לבך רע. אמור הורני ה' דרך חקיך. עד בצדקתך חייני *ה* בשבתך ללמוד אמור חלקי ה׳ אמרה נפשי וגו' חמשה פעמים. *ו* י״א עין עוף שחף (שקורין קוקו בלע"ז לשונו מעושן עם קאסטור אם יתלה על האדם יועיל מאד נגד השכחה. עוד אומרים ימשח פניו בחלב הדוב ויועיל *ז* גם אמרו כי העשב הנקרא לשון שור. אם ישתה אדם ממיץ שלו או יאכל ממנו בכל בוקר. יחזק ~הזכרן~{אלטונא תקח: הזכרון}. הצגתי עמך מן הבא בידי רפואות וסגולות שתועלתם קרובה ב״ה אך השמר והזהר מלהשתמש מבלאדור כי הוא קרוב יותר להפסד הזכרון ולעדור לכן הנאה ממנו דור: % עב האפודי כתב ט"ו הערות על דרך העיון בתורה אשר מהם ימשך טוב הזכרון ואלו הן *א* ללמוד עם חכם חשוב (רז״ל אמרו וקנה לך חבר. שחבריך יקיימוה בידיך) וחברים חשובים במחקר חריפות כי התעוררות החום הטבעי מחזיק כחות הנפש אשר מכללם הזוכר והשומר *ב* לעיין בספרי חכמי ישראל רבי הכללות עם הקצור בלשון המקיימים. לעולם ישנה אדם לתלמידו דרך קצרה. כרש״י ז״ל והדומים לו לא במרבים דברים ללא תועלת *ג* שיכוין להבין המכוון ממה שקורא. ושישאר בזכרונו. ולא כעוף המצפצף. *ד* שיעשה סימנים תמיד כבעלי תלמוד והמסרה והסופרים *ה* שיעיין תמיד בספר א' ר"ל אם ימצא מחבר א׳ מדפוס או מכתיבות שונות. לא יעיין פעם בזה פעם בזה כי יבלבל כח דמיונו *ו* שהספרים יהיו דפוס או כריכה נאה ונייר נאה ומקום מדרשו פתוח לרווחה ומשמח הלב. *ז* שיבטא בשפתיו מה שיקרא כא״זל למוציאיהם בפה. *ח* שיהיה למדו בשיר ונגון. כי הטעם יביאהו לזכור במשקלו התנועות והמלות הנכנסות בו *ט* שעיון התורה והגמ׳ יהיה בספרים כתובים אשורית כי קדושת אותן אותיות תיטיב הזכירה *י* שיקרא בספרים שתהיה כתיבתן גסה לא דקה *יא* שילמד לזולתו מה שיעיין כי בהוצאה מכח אל הפועל יחזיקנו בנפשו *יב* שלא יהא נמהר בעיונו אלא מיושב בדעתו בשובה ונחת *יג* שיעסוק בתורה לשמה לא לקנות עושר או כבוד ודבר זה ג״כ טבעי יען אותן כוונות לא יניחוהו לשמור בעצם את אשר יקרא ויעיין. *יד* שיהי׳ לו קביעות זמן תמיד לא יחשה אם בבוקר אם בערב. ביום או בלילה לכל מין למוד תהיה לו שעה קבועה לא יחלפנה ולא ימיר אותה *טו* התפלה לאלקים להעמידו בריא ולהכין לו צרכיו עד יוכל להבין וללמוד ולשמור ולזכור: % עג ואני מוסיף אחד כנגד כולן והיא שילמוד בשמחה של מצוה וזה בשידע ויכיר כי יקרה היא מפנינים. וכל חפצים לא ישוו בה ותתלהב נפשו באהבתו אותה. כאהבת אשת חיקו וחשוקתו אשר לא ישכחנה בשבתו ולכתו בבואו וצאתו וכאשר לא תשכח אשה עולה. ובעלה ביום ובלילה כן לא תשכח ממנו מחמת האהבה והשמחה הקשורה עמה. וזהו תורה לשמה (אבל אינה נקנית מתוך שמחה של הוללות ושחוק וקלות ראש כי הם שוללים כל זכרון (כמש"ל שהם מפעולת הדם המבלבל השכל. ואין בו ישוב דעת) ואמנם מילי דבדיחותא לפני הלמוד ד״א הוא והיינו ספור של שחוק מעט ובדבר המותר בלבד כגון ליצנותא דע"א. וגנאי הכסילים. ושבח דברי חכמה. והמצאות ותחבולות המותרות וכל זה רק ליישב הדעת ולהכינו אל הלמוד העקרי. אבל בתוך הלמוד. אסור לערב מחשבה אחרת. כ"ש דבור נכרי. שלא לסור לבו ממקורו הברוך ולשמוח מאשת נעוריו בה יהגה. דדיה ירווהו בכל עת תמיד באהבתה ישגה) על ידיה יזכה לדברים הרבה. והעיד האר"י ז״ל על עצמו שע״י השמחה שהי״ל בעסק התורה. זכה להשגתו הגדולה. ורוח הקודש. כמפורסם: % עד גם צריך לדעת שהמרגיל כח הזכרני להיות ער ולזכור. ישוב קנין בנפשו לזכור כל דבר בנקל יתר הרבה מאד ממי שאינו מרגילו ומכוין לבו לחנך זכרונו בפעולת הזכירה תמיד. כי ההרגל בכל דבר שלטון ואין השכחה מצויה אלא במי שאינו רוצה להשתמש בכח הזכרון בתמידות ומניחו ללכת בטל. לכן יקשה עליו להחזיק בו דבר וכן אם יחזור אדם דבר אפי׳ מאה פעמים בלי כוונה. לא יועיל לו לזכרו. שכבר הרגיל מוחו להיות נעור ורק והחזרה במתעסק בעלמא אינה כלום. והרגיל בהנהגת כח הזוכר. יספיק לו אפילו אם חזר רק פעם ושתים בכוונה. לפיכך עקר גדול הוא השמוש בו בכוונת הלב וזהו שאמרו אם ערוכה ברמ״ח איברים. שמורה בלב. גם אמרו השונה בלחש משכח. וחיים הם למוציאיהם בפה ואימתי דברי תורה נעימים כי תשמרם בבטנך ואימתי תשמרם בבטנך בשעה שיכונו יחדו על שפתיך. וקובץ על יד ירבה: % עה אבל המצאת זכרון מקומי שהטריח בו בעל לב האריה. אינו מפעל השכל. אכן גם הוא מפעולת המדמה. ממנו הוא כמעשהו ממש ונלמד מענינו ומקומו. והרי זו ודאי חכמה שגנב הכח הדמיוני מבית אדוניו הכח השכלי. ורצה להשתמש בה מבלי ידיעת בית רבו. על כן יצא לסכלות גמור בלי ספק. בבחינת התכלית שהוא מבוקש השכל ומי אשר עינים לו ולא יבין השטות המוחלט הלז שיעץ לאבד כמה חדשים בהכנת המקומות בדמיון מלבד אשר יצטרך המתלמד לאבד יקר המציאות בעיון בספרו ללמוד אותה מלאכה ואח"כ לריק ייגע ולבהלה כחו כלה. כשיבוא להפקיד מושגיו באותן מקומות שבנה לו פלטרין באויר ויתבלבל בשמוש בודאי אין דמיון משובש גדול מזה ומה לאדם חכם לבלות זמנו ושכלו בהבלים כאלה. אוי לשעה שאבדתי בקריאתן. זה ההפסד בא מפתוי המדמה. לאהוב ולחשוק כל דברי בני נכר. לחשוב כל מה שהמציאו רעיוניהם כוסף נבחר עובר לזוכר. להרוויח בו ולהשתכר חלילה לא כאלה חלק יעקב. ודי לנו עצה טובה לשמירת הזכרון במש"ל. שהורהו לנו חז"ל. ובמה שאמרו עוד עשה סימנים ומודעים ומסורת סיג לתורה. דהיינו ע״ד נוטריקון וגימטריאות כמנהגם ז"ל. ואמרו חזור. חזור. ואל תצטרך לבלזור: % עו אולם אם יש אתנו מקום פקדון לעזור להבטיח שמירת הזכרון שלא יהא אחור נזור. הוא וודאי הספר בעצם וראשונה. וכמ"ש רז"ל ברית כרותה הלומד אגדה מתוך הספר אינו משכח ולא אמרו באגדה דווקא. אלא משום שבימיהם לא נתנו דברים שבע"פ להכתב. רק אגדה לבדה. כמ״ש דר"י ור״ל הוו מעייני בספרא דאגדתא בשבתא משום עת לעשות לה' וכן אמרו היגע בתלמודו לא במהרה הוא שוכח כי האותיות מחכימות. והפרקים והדפים והשורות עוזרות. זהו ודאי זכרון מקומיי. ואצ"ל הטורח בעיונו וכותב בספר למדו והשגתו. כי היגיעה והטורח. יקבעו ויחקקו הדברים בזכרונו. יותר מכל תחבולה אחרת שתהיה. ובס׳ הנ״ל אמר שהכתיבה מזקת לזכרון ומפסידתו. הנה דבר ברור כי אותה המצאה של מלאכת מחשבת המדמה שהיה טרוד בו אז היא שללה ממנו כל זכר וזכרון שהרי שכח דברי עצמו והנחות אותה מלאכה ויסודותיה. כי אמנם הספר והאותיות והשורות. הם מקומות העקריים ששם יפקיד הזכרון ויצניע. ויקח בהם סימנם. ומה גם בהצטרף עמהם העמל והיגיעה בכתיבה. כי הוא יסוד גדול בזה. כאשר העיד האיש בה"ס ההוא זה פעמיים וכ״ש כשיצורף לזה סדר נאה ונתוח חלקים וחבור פרקים. וביחוד יהיה סיוע גדול אם עשוים בתואר בנין עם חדרים ותאים. כי כן נקראו ת"ח בנאים. זה בלי ספק מסוגל להעמיד הזכרון בכחו ולזה העיר השי״ת אותנו בחבור הלז (אחר שבעו"ה נתדלדל מאד כח זכרוננו) ולקרות לו שמות בנינים נאים ונחמדים. ולחלק חדריו בשמות שונים יפים לענין. ונכונים לבנין. בם ימצא הכח הזכרני מנוח. בלי טרדה בלי הפסד כח. והשי״ת בחסדו יעזרנו להוציא לאור אמת כל אשר ברוח אתי לסדר ולחבר להודיע משפט עמו. ולתת כבוד לשמו. על דרך זה היקר והנבחר: % עז הנה הרחבתי לך הדרך בהבנת ענין הכחות השכליות (ולא דבר רק הוא ולא יקלו בעיניך דברים הללו. שעומדים ברומו של עולם באמת יותר הרבה ממה שניתן רשות לבאר בכתב) לידע טבעם ואופן השמוש בהם וביחוד אודות הזכרון הזה שאנו מוזהרים עליו בתורה כמה פעמים השמר פן תשכח וזולתו רבים. מכלל שהוא דבר המסור בידו של אדם. ובו תלויה כל הצלחתו בגוף ובנפש בזה ובבא. בהיות השכל על ידו צופה מה שעבר ומביט להווה ורואה העתיד לבא. ולא תחשוב שהארכתי שלא לצורך. כי מטבע הנושא הוא והיה מקום להאריך יותר אם לא מדאגה שלא להכביד על הקורא. אבל אין לגנות אותנו על הרחבת הלשון בהלצה ומליצה. כי הוא בערך הציורים והפיתוחים שזכר הר״מ ז"ל (שנ"ל בחלון שני מהאטומות) ונעשה בזה נחת רוח ללומדי תורה שע״פ הרוב אין להם דרך ואופן להשתעשע בציורים נאים. מה גם בהיות לבם תמיד על למודם גם בהפרדם מעט לנוח לא יפנו ללכת אנה ואנה לרוח היום להביט בבנינים גדולים חומריים עד שיפוח. וטוב להם להסתכל בציור בנינים רוחניים ופיתוחים שכליים מיישבים הנפש והמוח. הנלאה בעיון ומרחיבים דעתה לשמוח ועוזרים אל הזכרון בודאי יוסיף תת כח ומזקנים ונביאים נתבונן והם שלמדונו דרך החקויים במשלים ומלים נרדפים. וענינים כפולים. ומליצות נאות. לייפות הלשון בנושאים עמוקים ואינם לבטלה חלילה אבל נקראים תפוחי זהב במשכיות כסף שהם כלים עשויים בציורים דקים המושכים אליהם עיני רואיהם ע״י זה עברו משכיות לבב אף אם דברי נבואה כולם בר ובלשון בני אדם א"א לבר בלי תבן מ״מ יועילו לסבר את האוזן הערלה ולרכך לב האבן. והם צריכים והכרחיים כצורך קב חומטון. לתבואה הנקחת מן הסיטון. להעלותה לעליה ולקיטון. וכחול גבול לים שלא יעלה שירטון:

ובזה נשלם חלון צורי. שראשו של אדם יכול ליכנס בתוכו להביט בו לרחבו וארכו לכל צרכו כל עוד בו רוחו לא כהתה עינו ולא נס ליחו. ולא ניזוק מוחו. יסתכל בו מה לפניו ומה לאחריו יפן כה וכה. ויצלח בכל אשר יפנה נוכח ה׳ דרכו.
<h2>בית מדות</h2>
<h3>בית מדות</h3>
הוא יתב׳ יורנו מדרכיו ונלכה באורחותיו נשא מדברותיו בחכמה יבנה

% בית מדות

*דלתים ובריח ועליות מרווחים לבנה ע״ג לבנה ואריח:*

*ואלה* שרשי המדות הנחלקות לכתות ארבעה לפי חלוקת החלטים שהן סבותיהם החומריות לכל אחת חמשה במספר שהן עשרים בפרטן:

%% א לירוקה מיוחסות

*א* אכזריות *ב* גאוה *ג* עזות *ד* חריצות *ה* כעס. טבעם אשיי:

%% ב לדם יוחסו

*א* גבורה *ב* שמחה *ג* אהבה *ד* נדיבות *ה* רצון. טבעם אוירי:

%% ג לשחורה יתייחסו

*א* דאגה *ב* חרטה *ג* כילות *ד* קנאה *ה* שנאה. טבעם עפרי:

%% ד ללבנה התייחסו

*א* בטחון *ב* ענוה *ג* בושת *ד* מורך *ה* רחמים. טבעם מימיי.

באלה אחוזות כל המדות והתכונות שבאדם. דוק ותשכח. ולולי יראת האריכות הייתי מסדר ענפיהם וסעיפיהם למיניהם ולמשפחותיהם. אכן יספיק לנו כעת. במה שנעשה מהם שתי מערכות לטוב ולהפכו. וזה בהנחה מוסכמת על פי הכתובים. בקריאת שם מדות המערכה האחת טובות ברוב פעמים. עם היות בהם לפעמים שעור מה מן הרע. וכן יקראו מדות המערכה השנית רעות. בהיותן כן על פי הרוב. עם שימצא בהם לעתים חלק מהטוב. והכל לפי השמוש בהם:

*ואם* גם הפלוסופים פלפלו בזאת החכמה. אבל חכמת מה להם בהגבלת המעשים והפעולות כנז״ל. לא ראיתי לאבד זמן בעיון בס׳ המדות היווני. אינהו בדידהו ואנן בדידן. ברוך אשר בחר בנו מכל העמים. והעמיד לנו נביאים וחכמים שהשאירו אחריהם ברכה אוצר גדול בחכמה המוסרית. כל דבריהם נכוחים למבין וישרים בטוחים אלא שהניחו מקום להתגדר. לבאר ולסדר שאלמלא כן היינו כמי שלא באנו לעולם ואין לנו כי אם לרוץ במעגליהם ולהבין דבריהם. והנה בחלון בית בעד אשנבי נשקפתי. אבינה בבנים חכם רשע צבוע לץ פתי. (חמשה מלכים עשו מלחמה את ארבעת היסודות. והחלטים העורכים ומושכים אחריהם המדות. *א* חכם הוא צדיק גמור מוכתר בנימוסו. טוב חסיד. תם וישר וכיוצא בהם שמות נאים ומשובחים רבים. והוא בעל מזג הישר. *ב* רשע גמור והוא כסיל הנחתו הראשונה על אוהב חמס ובוצע בצע האומר לזהב כסלו ולכתם מבטחו. גם לו שמות רבים מכוערים. רע ובליעל בער איש און והדומה להם. והוא עלול הירוקה. *ג* צדיק בעיניו וחכם נגד פניו ויקרא בפי חז"ל רשע ערום. היודע להצדיק נפשו. גם בעברו על ד״ת בשאט בנפש פעם בסתר פעם בגלוי. ועם זה מתנצל בשקר היותו זך וישר פעלו מפני תקון המדינה היא חכמה מזויפת (בלע״ז פוליטיקא שקרית) אין הכוונה על מה שהוא מותר צורך שעה כמ״ש חז״ל ב"ד מכין ועונשין שלא מן הדין שהיא ודאי חכמה אמיתית. וכן אין הדבור כאן מהאנוס לעבור. (שי״ל גדרים וגבולים מבוארים) ובעליה הוא עלול משחורה היא מקורה והוא החנף. ורמאי אין תוכו כברו. ושמות רבים יש לו הפכפך וזר וגרוע ושמו הכולל צבוע. *ד* לץ זד יהיר שמו. ועוד שמות רבות. כמו עקש נלוז פריץ נבל והוא פלוסוף ואפיקורוס. האומר אין אלהים ומה שדי כי נעבדנו. *ה* פתי גם לו שמות טפש סכל אויל חסר לב מהולל והדומה להם מ״מ אינו שוטה מוחלט. אבל יועיל לו החבוט גם יווסר בזולתו. והוא עלול הלבנה. ובאלה ודאי נכללין כל מיני בני אדם מתחלפי הדעות הרבות רעות וטובות) ואומרה להם סורו הנה תשובו לתוכחתי. ושבו אל השולחן אשר ערכתי בעלייתי לכו לחמו בלחמי ושתו ביין מסכתי אז תרפאו וטוב לכם ותסור מכם יד החלט השולט כי תשמעו לעצתי ויסורו אלי וישבו בצל קורתי. ואביאם בחדרי משכיות לבבי ובתי חמודתי מטפס ועולה ויורד בדרך קצרה וארוכה כאשר יכולתי לא היה דבר אשר לא הראיתים באוצרותי ובית נכאתי ויהפך להם אלהים לב אחר ויראו את ה׳ יראה גדולה מהיום ההוא ומעלה. ואפול על פני ואקוד ואשתחוה לה׳ ואברך את ה׳ אלהי אדני אשר הנחני בדרך אמת ואשר יעצני אף לילות יסרוני כליותי למצוא מדותי למצוא חן ושכל טוב בעיני אלהים ואדם למצוא דברי חפץ וכתוב יושר דברי אמת הן אמת חפצת בטוחות ובסתום חכמה תודיעני הורני דרכיך הטובים והישרים כי בך בטחתי תשכילני ותלמדני. ואדברה נגד מלכים החמשה הנ"ל ולא אבוש כי תסמכני ואלה שמות העליות בשם ה׳ נתחיל לשור מראש אמנה.
<h3>א עליית אמונה</h3>
% א

עלית אמונה חלוקה לשתים 

%% אחת אמונת שמים

*מהותה* נתבאר באוצר הטוב. *גדרה* החכם בס' העקרים (פי״ט מראשון) ז״ל האמונה בדבר היא הצטייר הדבר בנפש ציור חזק לא תשער הנפש בסתירתו בשום פנים. אף אם לא ידע דרך האמת. כמו שלא תשער סתירת המושכלות הראשונות. והדברים שמחשבתו של אדם גוברת בהם. או שהם באדם מצד טבעו ולא ידע איך באו לו. או כמו שלא תשער הנפש בסתירת מה שהושג מן החוש. ומה שאמת אותו הנסיון. אע״פ שלא תדע סבת האמות בו. והאמונה תפול בכל דבר שלא הושג למאמין מצד החוש. אבל הושג לאיש מהרצוי ומקובל. או לאנשים רבים גדולי הפרסום הושג הדבר ההוא בזמן מה בחוש ונמשכה הקבלה למאמין ההוא. אע"פ שלא יאמתהו השכל ולפי חוזק הפרסום מבלי חולק תהיה האמונה יותר מתקבלת ומתיישב בלב ותפול ההאמנה בו בתכלית החזוק. ולזה נתנה תורה ע״י מרע״ה בפרסום גדול לששים רבוא הגברים לבד מטף ונשים וזקנים ועבדים ושפחות. וגם ערב רב שעלה עמהם עד שישוער מספרם למעלה מששים פעמים ששים רבוא. שכולם ראו את כל מעשי ה׳ הגדול כדי שלא ישאר שום חשש וספק בלב המקבלים והנטפלים אליהם ולא בלב הבאים אחריהם זוהי צורת האמונה שנתבארה באוצר הטוב *טובתה* ותועלתה. ידוע ומפורסם כי היא המביאה אל ההצלחה האמתית. וצדיק באמונתו יחיה וזה חלק אל מעולמו. והוא חלק *החכם* אם יהא נשאל במה הוא מאמין ישיב כהוגן באלהי השמים. הרואה ואינו נראה אבל ארבעה בנים זרים יולדו לאמונה (עם שקוראים עצמם יהודים) אם ישאלום על אודות אמונתם *רשע* מה הוא אומר שמאמין באלהי הארץ הנראה ואינו רואה במעשיו הוא צלמא ראשי׳ די דהב חדוהי ודרעוהי דכסף מוצהב הכסף אשר יענה את הכל עליו ישליך יהב. אליו יקריב זבחי הבהב ותהיה אחריתו כמוהו טמון בארץ חבלו כמה נר רשעים ידעך בעלות הלהב. *הצבוע* ממתין בתשובתו קוסם ומנחש תחלה ומחשב עתים לידע השעה הטובה או הרעה להצליח. והוא שומר רוח אל מקום אשר יפנה שם הזמן להיטב או להרע שם ינוח או ינוע. אם יהיה בין קהל המאמינים בה׳ האלהים ילך אחריו ואם בין עובדי הבעל ילך אחריו ואיש מזמות ישנא ולא היה לו עזר מצריו ולא ימצא מנוח מכל עבריו אין שריד במגוריו: *הלץ* יענה כי הוא אינו מאמין דבר. ולאותו רשע לא מצאנו לו חבר כי אם חמור היער ושור הבר ונמר וערוד וחבריהם גם פראים במדבר עמהם יחיה וימות ושם יקבר: *הפתי* ישיב כי הוא מאמין לכל דבר. כי מזג הלבנה במוחו גבר. אכן קרוב לקבל תועלת בהכאת לץ ובראותו אחרית נבל זרוע רמה תשבר אז ישיב זך ונבר:

%% השנית

היא שמירת אמונה לבריות ונמשכת מהראשונה כי מי שחסר אותה חסר זו הנולדת ממנה כדמותה אם יאמין באמת אמונה אומן לאומן שעשאו ומאין ליש הוציאו הוא ישמור אמונים. לגדולים וקטנים בכיסוי דבר ובשמירת הקנינים לא יתערב עם שונים ובריתו אתו החיים והשלום נאמנת לו כמו כן איש אמונות רב ברכות ועיני ה׳ עליו כמש"ה עיני בנאמני ארץ. עיניך הלא לאמונה:
<h3>ב עליית האמת</h3>
% ב

*עליית* האמת הוא ארש לו את האמונה לאשה ותלד לו ששה בנות וששה בנים ואלה שמותם אהבה יראה בחינה ענוה קדושה שמחה. ואחיהם על פיהם מוסר בושת זהירות בטחון חסד שלום ששה) *מהותו* וגדרו ידוע שהוא הגדת הדבר וציורו כפי מציאותו: *טובתו* ומעלתו שבו נקרא השי״ת. וה׳ אלהים אמת והוא חותמו של הקב״ה ראש דברו אמת. ותורתו תורת אמת הוא היש והפכו האין וכל זמן שאדם אוהב אמת. צורתו קיימת. ובהפכו היא נעלמת נדמה לבהמה ונחשב כמת. *תועלתו* שפת אמת תכון לעד הקב״ה שומר אמת לעולם ועליו העולם מתקיים כי אמת יש לו רגלים חסד ואמת יצרו מלך. בחסד ואמת יכופר עון הנמשן בחבלי השוא וכעבות גדול האמת שניתן ליעקב בחור שבאבות כל בן חורין אוהב האמת ואין שונא אותו כי אם העבדים. אמת קנה ואל תמכור כי הוא יקר החפצים הנזהר בו אינו מת בלא זמנו אף בשעת הסכנה צריך לקיים ודובר אמת בלבבו. כאותה שאמרו נודרין להורגין יאסרו עלי פירות העולם שהיא של בית המלך אע"פ שאינה ומחשב בלבו. יאסרו רק היום וכן מצינו בדניאל כשהוצרך להחניף לנ"נ באמרו מרי חלמא לשנאך היה מכוין לבו להקב״ה שארית ישראל לא ידברו כזב: *אבל* בחינת הרע המתערב עמו הוא המדבר לשון הרע באמת וכן המבשר רעות והמספר שיחה בטלה באמת. *החכם* ישתמש בו לכבוד קונו בדברי חכמה ולצורך קיום העולם *הרשע* עושה ממנו כלי לחרבן העולם *הצבוע והלץ* לא יאמרוהו כי אם במקום שמוצאים בו חשבונם. להרבות כחם ואונם כבודם וממונם. זולת זה לא ישמע על פיהם. כי כן צוה להם כנען אביהם: *הפתי* והסכל ירבה דברים בלי חקר ולא יבחין בין אמת לשקר ואחרי היות האמת כלי יקר בשלשת עמודי העולם העקר. לפיכך צריך ליזהר בכבודו ולא לנהוג בו מנהג הפקר:

<h3>ג עליית האהבה</h3>
% ג

*עליית* האהבה היא הנולדת ראשונה לאמת ואמונה בת תחלה סימן יפה לבנים לפיכך צריך להרבות לה מוהר ומתן כמשפט הבנות לתת הבכירה לפני הצעירה לחתן. תמים עם אלהים ואנשים ועם היות עיקר נדוניתה מאביה שבשמים מופקדת מונחת. באוצר הטוב במוסד רביעי שם מבואר על מה אדניה הטבעו וזולת זה בכמה מקומות בבית ובעיר ובמגדל אעפ"כ נרחיב כאן הביאור בפרטי תנאיה. וחיובי שטר כתובתה כדי שידע הכונסה במה משתעבד לעמוד בסודה ולהזהר בכבודה כי עולה עמו ואינה יורדה על כן נעתיק תחלה דברי סח״ה כי הוא הראשון שגלה יסודותיה את מקורה הערה והיא נקודת התכלית שעליה יסוב חוג ספרו בשעריו העשרה וכאשר יראה מפתח דבריו בשער העשירי הלז. וז״ל אמר המחבר מפני שהקדמנו במה שעבר מדברינו בשער התשיעי. באור עניני הפרישות. והיתה כוונתנו ליחד הלב ולפנותו לאהבת הבורא יתברך ראיתי לסמוך לו באור אופני אהבת האל יתברך. כי היא תכלית התכונות וסוף המעלות במדרגות אנשי העבודה ואומר ובאלהים אעזר ראוי לך אחי שתבין כי כל מה שקדם לנו מחובות הלבבות והמדות ונדבת הנפשות הם מדרגות אל הענין העליון הזה אשר התכוונו לבארו בשער הזה. וגם ראוי לך לדעת כי כל חובה וכל מדה טובה מושכלת או כתובה או מקובלת הם מעלות עולים בהם אל הענין הזה והיא תכליתן אין מדריגה למעלה ממנה ולא אחריה ומפני זה סמכו ענין ליחוד באמרו שמע ישראל גו׳ ואהבת את ה' וגו׳ והשיב אותו כמ"ש לאהבה את ה׳ אלהיך וגו׳ ולדבקה בו וטעם הדביקה האהבה הנאמנה והלב השלם בה כמ"ש ויש אוהב דבק מאח והרבה פעמים מקדים יראת האלהים על אהבתו שאי אפשר שיגיע האדם אליה אלא אחר שתתקדם יראתו מאלהים יתב׳ ועל כן הקדים שער הפרישות. כי מן הנמנע שתתיישב אהבת הבורא בלבנו. עם התיישב אהבת העולם בנו וכאשר יהיה לב המאמין ריק מאהבת העולם ופנוי מתאותיו מצד הכרה ובינה. תתיישב אהבת הבורא בלבו. ותהיה תקועה בנפשו וראוי שנבאר מדברי האהבה שבעה ענינים. אחד מהם מה הוא ענין האהבה באלהים יתברך. והשני על כמה פנים תהיה האהבה באלהים והשלישי האיך הדרך אליה והד׳ אם היא ביכולת האדם. וה' באופני מפסידיה. והששי אותותיה שבהם תתברר. והשביעי במנהגי אוהבי האלהים:

%% פרק א

*אבל* מה ענין האהבה באלהים. הוא כלות הנפש ונטותה אל הבורא. כדי שתדבק באורו העליון. והוא שהנפש עצם פשוט רוחני. נוטה אל הדומה לה מהאישים הרוחניים ומתרחקת בטבעה מאשר הוא כנגדה מן הגופות העבות. וכאשר קשרה הבורא יתברך בגוף הזה העב. אשר רצה לנסותה בו. בהנהגתה אותו (דבר זה מבואר אצלנו כ"פ בבית וביחוד בסלם) העיר אותה לחוס עליו ולמשוך התועלות אליו בעבור השתוף והחברה אשר נטבעה ביניהם מתחלת הגדול. וכאשר תרגיש הנפש במה שיש בו תועלת לגופה ותקנה לגויתה תטה במחשבתה אליו ותכסוף לו כדי לבקש המנוחה ממדוי גופה ופגעיו. וכשתרגיש הנפש בענין שיוסיף לה אור וכח בעצמה. תטה במזמתה אליו. ותדבק בו במחשבתה ותתאוה אליו וזאת תכלית האהבה הזכה. וכיון שהדבר כן והיו קרואי הגוף רבים וצרכיו אל מה שימלא מחסורו מתמידים. ולא היתה הנפש יכולה לעמוד מעיין לו בכל זה. מפני שאין לה השקט ומנוחה מבלי מרגוע גופה. נטרדה הנפש בעניני גופה ואהביה הראוים לה. והמתיחדים בעצמה אשר בהם הצלחתה בנוה מרגוע. וכאשר יבקע לה אור השכל ויגלה לה גנות מה שנטתה אליו באהבתה. מאשר בו הצלחתה בשני המעונים תשוב מזה ותניח כל ענייניה אל הבורא החונן. ותטה במחשבתה לבקש אופני הצלתה מעוצם מה שנוקשה בו. וגודל מה שנוסתה בו. ואז תפרוש מן העולם ומכל תענוגיו. ותבזה הגופות וכל תאותם וסמוך לזה יפקחו עיניה ויזדכו רואותיה מענין הסכלות באלהים ובתורתו ותכיר האמת מן השקר. ויגלו לה פני אמתת בוראה ומנהיגה. וכאשר תבין גודל יכלתו ועוצם מעלתו תכרע ותשתחוה לו ביראה ואימה מעצמותו וגדולתו ולא תסור מזה עד אשר יבטיחנה הבורא יתעלה וישקיט פחדה ומוראה. ואז תשוקה כוס האהבה באלהים ותתבודד בו לייחד לבבה לו לאהבה אותו ולבטוח עליו ולכסוף לו ולא יהיה לה עסק בלתי עבודתו ולא יעבור על רעיונה זולתו ולא יעלה במחשבתה בלעדיו ולא תשלח אבר מאיברי גופה אלא במה שימשך בזה רצונו ולא תתיר לשונה כי אם בזכרו. ושבחו והודאתו ותהלתו מאהבה בו ומכסוף לרצונו ואם ייטיב לה תודה ואם יענה תסבול ולא תוסיף עם זה כי {אלטונא תקח: אם} אהבה בו ובטחון עליו (ע"ד הוכח לחכם ויאהבך וכמ"ש בתורה ויענך וירעיבך וידעת עם לבבך כי כאשר ייסר איש את בנו ה' אלהיך מיסרך ושנוי בנביאים אני יסרתי חזקתי זרועותם ונאמר אהבתי אתכם אמר ה' ומשולש בכתובים כי את אשר יאהב ה' יוכיח וכאב את בן ירצה והוא מאמר מתהפך בהכרח שהנוכח צריך ג"כ להיות אוהב ע"ד כמים הפנים לפנים ועל דרך זה אמר טובה תוחכת מגולה מאהבה מסותרת וטוב כעס משחוק. ועמש"ל במוסד ד' דאוצר הטוב) כמ"ש על אחד מהחסידים שהיה קם בלילה ואומר אלהי הרעבתני ועירום עזבתני ובמחשכי הלילה הושבתני ועזך וגדלך הורתני אם תשרפני באש לא אוסיף כי אהב אותך ושמח בך דומה למה שאמר איוב הן יקטלני לו איחל. ואל הענין הזה רמז החכם באמרו צרור המור דודי לי ואמרו רז"ל אע"פ שמיצר ומימר לי דודי בין שדי ילין. וזה דומה למ"ש ואהבת את ה' אלהיך בכל לבבך ובכל נפשך ובכל מאודך:

%% פרק ב

אבל על כמה פנים תהיה האהבה באלהים יתברך. אומר בתשובת השאלה הזאת. כי אהבת העבד לאדוניו תהיה לא' משלשת פנים. אחד מהם אהבתו אותו בעבור הטבתו לו וחסדו עליו. והשני אהבתו {אלטונא תקח: אותו} מפני שהוא עובר על פשעיו ורוב מחילתו לו. והשלישי אהבתו אותו בעבור גדולתו ורוממותו. ומוראו לעוצם כבודו. לא לתוחלת ולא לפחד. ועל ההקשה הזאת תהיה האהבה ממנו באלהים. לרוב חסדו עלינו. והתמדת טובתו לנו. ותדבק נפשנו באהבתו לתקות גמולו. ויש שתהיה אהבתנו באלהים להסתירו עונינו ועברו על פשעינו. עם גודל מריינו אותו ועברנו על מצותיו. ויש שתהיה אהבתנו בו. לעצמו ולגדלו ולרוממו וזאת היא האהבה הזכה באלהים יתברך. וכבר זרזנו הנביא ע"ה בזה ואמר ואהבת את וגו'. ורצה באמרו בכל לבבך. לעומת מדות בני אדם והתחלפות דעותם. בנדיבותם וכילותם בגופם וממונם וכבודם. כי מהם מי שנתנדב בגופו וממונו. וחס על כבודו ומהם מי שמתנדב בממונו וכבודו. וחס על גופו ומהם מי שנתנדב בגופו וכבודו. וחס על ממונו. וכמ"ש חז"ל אם נאמר בכל נפשך. למה נאמר בכל מאדך. אלא יש לך אדם שגופו חביב עליו מממונו לכך נאמר בכל נפשך וכו'. וגם ירצה באמרו בכל לבבך וגו'. שתהיה אהבת הבורא יתב' כוללת כל שלשתן. ר"ל הגוף והנפש והממון. להתנדב האדם בכל זה. ואל יהא כילי בדבר מהם אצל רצון הבורא יתברך. כמש"ה אם יתן איש את כל הון ביתו באהבה בוז יבוזו לו (ונאמר באהבת ב"ו ונפשו קשורה בנפשו ואמר ביהונתן כי אהבת נפשו ~אהבה~{אלטונא תקח: אהבו}. ואמר דוד נפלאתה אהבתך לי מאהבת נשים). וכמ"ש רז"ל בכל לבבך בשני יצריך ובכל נפשך אפי' נוטל את נפשך ובכל מאדך ובכל ממונך. ואמרו עשה רצונו כרצונך. כדי שיעשה רצונך כרצונו. בטל רצונך מפני רצונו. כדי שיבטל רצון אחרים מפני רצונך. ויש לומר שירצה באמרו בכל לבבך וגו'. להדבק באהבת ה' בסתר. ולהראותה בגלוי עד שתתברר מן המאמין אמתת אהבתו לאלהים בסתרו ובגלויו. ובמצפון ענינו ונראהו. על השוה והנכון על שקל אחד וערך אחד. כמש"ה לבי ובשרי ירננו אל אל חי. וי"ל שירצה באמרו בכל לבבך וגו' להיות כל אהבתך והשתדלותך בזולתו לשמו. ואל תשתף עם אהבתו אהבת זולתו ואם תאהב זולתו. יהיה במה שירצהו ממך. כדי שתהי' סעיף מאהבתך בו:

%% פרק ג

אבל איך הדרך אל אהבת ה' יתב' אומר בתשובת שאלה זאת כי הבקשה הזאת לא תתכן לשואל אלא אחר הקדמות רבות וכאשר תתקיימנה ההקדמות תתיילד מהם האהבה בה' יתב' אבל מי שמכוין אליה בעצמה לא יוכל להגיע אליה וההקדמות אשר ראוי למאמין להקדים לה בנפשו הם שני יחודי הלבבות ושתי כניעות ושני חשבונות ושתי בחינות. אבל שני יחודי הלבבות. אחד מהם לייחד הלב ביחוד הבורא והשני ליחד המעשה לשמו ולעבדו לכבודו בלבד אבל שתי הכניעות אחת הכניעה לה' יתב' והשנית הכניעה ליראי האלהים ובחיריו. אבל שני החשבונות אחת חשבונו עם נפשו. על מה שחייב לאלקים. להתמדת טובותיו והשני חשבונו עם נפשו על הסתירו עונותיו והאריכו לו ומחילתו. אבל שתי הבחינות אחת הבחינה במה שעבר לראשונים בעמדו על ספרי הנביאים ודברי הקדמונים ע"ה כמש"ה זכרתי ימים מקדם וגו' והשנית הבחינה בעולם. במה שהוא רואה מפלאי הבורא יתב' בבריאותיו (כמ"ש בשער הבחינה באורך) וכאשר יתקן כל זה. ויחבר אליו הפרישות מתענוגי העולם ותאותיו ויבין גדולת הבורא ועצמותו ואמתותו ורוממותו וישכיל קטנות ערך נפשו וזעירותו וזלותו ואח"כ יכיר רב טוב הבורא עליו וגודל חסדו עמו ~אלטונא תקח: אז~ תהיה ~באהבה~{אלטונא תקח: האהבה} באלהים מן המאמין סמוכה לזה בלב שלם. ואמתת זוך נפשו והפכו לו בהשתדלות וחריצות וזריזות דומה למה שנאמר נפשי אויתיך בלילה. ואמר לשמך ולזכרך תאות נפש ואמר צמאה נפשי לאלהים. והחזק שבדברים שתעזר בהם על המדרגה הזאת העליונה. הוא המורא הגדול מאלהים והאימה ממנו והפחד ממצותיו. והמחשבה תמיד בהשקפתו על סתרך וגלויך ומצפונך ונראך והנהגתו אותך וחמלתו עליך ודעתו הנסתר והנגלה בעבר ובעתיד ממעשיך ומחשבותיך והבטחתו לך והקרבתו אותך ולא תוכל עם כל זה לעמוד מנטות אליו בלבך ובמצפונך. בבר לבב ואמונה שלמה. ותחלה באהבתו ותבטח על חמלתו וגודל חנותו ורחמיו. ולא תשתף בעת ההיא עם אהבתו. אהבת זולתו ולא ישקיף עליך שאתה ירא עם יראתך ממנו בלתו ולא תפקדהו מרעיוניך ולא יסור מנגד עיניך ויהיה צוותך בבדידות וישב עמך במדברות. ויהיה מקום מלא בני אדם. בעיניך כלא מלא והריק מהם כלא ריק ולא תשומם בהפקדם. ולא תדאג בהעדרם. ותהיה תמיד שמח באלהיך. שש בבוראך עלז ברצונו וכוסף לפגיעתו. כמ"ש ישמח צדיק בה' וחסה בו. ואמר הנביא ואני בה' אעלוזה אגילה באלהי ישעי ואמר דוד המלך עליו השלום ה' אורי וישעי ממי אירא ושאר המזמור:

%% פרק ד

אבל אם האהבה באלהים הוא ביכולת האדם. אומר בתשובת שאלה זאת כי האהבה ~עד~{אלטונא תקח: על} שלשה פנים. אחת מהם אהבה שנקל בעיני האוהב אבדת ממונו בעבורה ולא אבדת גופו ונפשו. ומהם אהבה שנקלה בעיני האוהב אבדת חלק מגופו עם אבדת ממונו. כשהוא מקוה שתשאר נפשו בחיים בעבורה. והשלישית אהבה שנקלה בעבורה אבדת הממונות והגופות והנפשות וכבר מצינו אברהם אבינו ע"ה הראה אהבתו לאלהים בכל הפנים. התנדבו בממונו שהיה מוציאו על העוברים והשבים. כרי להודיעם את הבורא ומה שאמר למלך סדום אם מחוט ועד שרוך נעל לאות על נדיבות נפשו ושהממון נקל בעיניו. ובגופו בברית מילה. שלא נתעכב לקיים אותה בנפשו ובזולתו בשמחה. אבל התנדבו באבדן נפשו באהבת האלהים. מה שתראה בעקדת יצחק מן המהירות והחריצות. והוא ~מורה~{אלטונא תקח: תורה} על אהבתו הזכה באלהים. ולבבו הנאמן בעבודתו. והיא המדרגה העליונה ממדרגות האהבה בה'. וכמוה לא תתכן מכל אדם. לפי שהיא למעלה מן היכולת הבשרית. מפני שהטבע הפכה וכנגדה וכאשר תמצא ביחידים מבני אדם. איננה כי אם באומץ הבורא ועזרתו אותם. מגבור היוצר עליהם שכל השתדלותם בעבודתו וקיומם מצות תורתו בנפש נאמנה ולבב שלם. ומצפון זך. כמו נביאי האל. ובחיריו וסגולתו. אבל השני פנים הם ביכולת רוב המדברים. בהשתדלם בהקדמות שזכרנו.ומה שמורה כי השני פנים האלה אינם על האהבה השלמה באלהים. מה שאמר השטן החנם ירא איוב אלהים הלא אתה שכת בעדו. ואולם שלח ידך וגו'. כלומר כי הוא כסוחר עמך. באהבתו ויראתו אותך. לקח מחירה כבוד העולם והונו אך פסוק ממנו מה שחננתו מתועלת העולם ואם יעמוד בעניניו עמך. הוא נאמן באהבתו בך. ואמר לו הבורא הנה כל אשר לו בידך. ועשה מה שידעת בממונו ובבניו. ולא נשתנה לא בנגלהו ולא בנסתרו לאלהים. ועמד באהבתו הנאמנה לאלהים באומרו ערום יצאתי מבטן אמי. ואמר הבורא לשטן השמת לבך אל עבדי וגו' ואמר עור בעד עור וגו' אולם שלח נא ידך וגו' אמר הרבה בני אדם מתנדבים בממונם ונשיהם ובניהם. כדי לשמור גופם אך אין אמונת אהבתו אותך נראית. אלא בבחינתו בגופו ובשרו. במה שיצערהו ויקוץ בו. וא"ל הבורא ית'. הנו בידך רק את נפשו שמור. ועשה מה שאמר מנסיונו בגופו וסבל ולא נשתנה באמונתו. וטוב לבבו באלהים באמרו לאשתו כדבר אחת הנבלות תדברי וגו'. ונראתה אהבתו הנאמנת ובר לבבו לאל. במה שהתאפק לסבול. והתנדבו באבדת ממונו וצער גופו. ואמר הן יקטלני לו איחל. ושבח לו הבורא על זה כמ"ש ויאמר ה' אל אליפז וגו' וחבר אותו לצדיקים. באמרו נח דניאל איוב. ואח"כ שב את שבותו כמ"ש וה' שב את שבות איוב ועל דעתו ומנהגו היו כל החסידים הראשונים המנוסים כדניאל וחבריו בגוב אריות וכבשן האש. ועשרה הרוגי מלכות. והנוהג מנהגם. ועל המדרגה הזאת הזהיר ואהבת את ה' אלהיך וגו' ומי שמתמיד על האהבה שהיא לתוחלת. או ליראה בעולם הבא. אשר ביכולת רוב המדברים לקיים מצותיה. ומשתדל בה תמיד. יאמצהו הבורא ויעזרהו על האהבה הנאמנה אשר תהיה לגדל ולרומם לבורא ית'. אשר היא למעלה מן היכולת הבשרית. כמ"ש אני אוהבי אהב ומשחרי ימצאונני:

%% פרק ה

אבל מפסידי האהבה באלהים רבים מאד. מהם שיקצר האדם בהקדמות אשר תתילד מהם האהבה בבורא ית'. ומהם מפסידי ההקדמות אשר הקדים לבארם בשעריו הקודמים ומהם השנא' באוהביו. והאהבה בשונאיו. כמ"ש מצדיק רשע ומרשיע צדיק. תועבת ה' גם שניהם. ואומר עוזבי תורה יהללו רשע. ואומר אומר לרשע צדיק אתה גו':

%% פרק ו

אבל אותות אהבה באלהים מן האוהב מהם עזיבת כל מה שיטרידהו מעבודת הבורא ית' מעניני המותרים. ומהם הראות אותות יראתו ואימתו על פניו. כמ"ש ובעבור תהיה יראתו על פניכם לבלתי תחטאו. והיראה על שני פנים. אחד יראת עונשו ונסיונו. וזהו הירא ~לעבור~{אלטונא תקח: בעבור} מה שיצערהו וידכאהו. שאם היה בטוח ממה שיצטער בו. לא היה ירא את ה' ועליו ארז"ל ליחוש דילמא אתי למעבד מהאהבה ומיראה. והוא מקצר ממדרגת יראי אלהים. והוא מה שהזהירנו ממנו רז"ל. אל תהיו כעבדים המשמשים את הרב ע"מ לקבל פרס. ואמר אחר מהחסידים. אני מתבייש מאלהי שאעבדנו בעבור הגמול והעונש. ואהיה כעבד הרע אשר אם יירא ויקוה יעשה. ואם לאו. לא יעשה אבל אעבדנו למה שיאות לו. והשני יראתו לכבודו ורוממותו ועוצם גבורתו. ואיננה סרה מן האדם ולא נפרדת ממנו כל ימי חייו. וזאת העליונה שבמדרגות יראי אלהים אשר ~נזכיר~{אלטונא תקח: נזכרו} בספרים ביראה והוא המבוא אל האהבה הזכה. ומי שהגיע למדרגה הזאת מן היראה. לא יאהב ולא יירא זולת הבורא. כמו שסופר על אחד מהיראים שמצאוהו ישן באחד המדברות. וא"ל האינך ירא מן האריה. שאתה ישן במקום הזה. א"ל אני בוש מאלהי שיראני ירא זולתו. (צ"ל שהיה תועה בדרך. או נפרד מבני חבורה. בסבה מן הסבות. שנשאר במעון אריות. אבל ההולך למקום גדודי חיה ולסטים בשאט בנפש. ואומר שעושה כן להראות שאינו ירא דבר אחר זולת ה׳ עובר על ד"ח שאמרו לא יעמוד במקום סכנה והעובר על דברי חכמים חייב מיתה. והרי זה אינו אלא שוטה רשע וגס רוח. שוטה שמוסר עצמו לסכנה. בחנם. רשע אשר איננו ירא מלפני האלהים. אשר עשה (חיות רעות ומזיקים בארץ) שייראו מלפניו ולא מלפני החיות מתייראים אלא ממי שעשה אותן כלי זעמו. ונתן להם מקום ומדור בפני עצמם. והנכנס בתחומם ומקומם לא נמצא מתחייב בנפשו (האם לא נתן האלהים לב"א מקום ישוב בארץ) א"ל שהוצרך לברוח מפני ב"א רעים וחטאים לה' שהם ודאי גרועים מחיות השדה. וכמש"ה הנה ארחיק נדוד אלין במדבר. ונאמר מי יתנני במדבר מלון אורחים. וטוב לשבת בארץ מדבר מאשת מדנים ובית חבר. ורז״ל הזהירו לת"ח ביחוד שלא יצא יחידי ואפי' בישוב ואפי' ביום. אבל בלילה וכ"ש במדבר. אסור לכל אדם לצאת יחידי) וג"ר שבוטח בזכיותיו ואין צדיק בארץ אשר לא יחטא ובשע׳ הסכנה השטן מקטרג צא ולמד מיעקב אבינו ע״ה שאע"פ שהובטח על חזרתו לבית אביו בשלום ובירוש׳ הארץ. היה ירא מאד מלפני עשו. ומשה ירא מלפני פרעה וברח. ולא עמד להראות שאין עליו מורא ב"ו. וכן דוד מפני שאול וזולתם רבים. ואין להאריך בידוע. והפלא שאפי׳ בצווי הקב"ה אין לסמוך על הנס. כמו שנודע משמואל שאמר לה' איך אלך. והשיבו עגלת בקר תקח בידך וארז"ל היכא דשכיח היזיקא אפי׳ שלוחי מצוה נזוקין. אולם אם יצווה הקב״ה על הנביא שילך בדברו ולא יירא. אז הוא בטוח. ואין לו לירוא ולדאוג כלום כענין שאמר לירמיהו ואתה תאזור מתניך אל תחת מפניהם. פן אחתך לפניהם ואני נתתיך היום לעיר מבצר וגו' ונלחמו אליך ולא יוכלו לך ואמר ישעיה ה' מבטן קראתי גו' וישם פי כחרב חדה בצל ידו החביאני גו׳ ואמר עוד ה' אלהים פתח לי אוזן ואנכי לא מריתי גו'. גוי נתתי למכים וה' אלהים יעזר לי גו' מי הוא ירשיעני. וכן מצינו לכמה נביאים שהיו עומדים בסכנה כשהיו מוכיחים את העם. ולא נמנעו. וכן הוא חובת המוכיחים לפעמים. כמ״ש בסמוך ויבואר בע"ה בעלית התוכחה) ומהם שישתוה בעיניו אם ישבחוהו בני אדם. או יגנוהו ברצון הבורא ית' כשהוא מצוום הטוב ולהתרחק מן הרע. (ומהם שיקנא לה' להוכיח עוברי תורה. ולעשות בהם משפט. ולא ישא פני איש ואל אדם לא יכנה. כענין פנחס ואליהו וישנא שונאי ה'. כענין שכתוב הלא משנאיך ה' אשנא ובתקוממיך אתקוטט תכלית שנאה שנאתים. זוהי תכלית אהבת ה' הנאמנה) ומהם שיתנדב בנפשו וגופו וממונו ובניו ברצון האל ית' כמ"ש כי עליך הורגנו כל היום. ומהם שישים שם אלהים תמיד על לשונו. בשבח והודאה ותהלה כמ"ש ולשוני תהגה צדקך כל היום תהלתך. ואומר ימלא פי תהלתך כל היום תפארתך (ומהם השקידה על למוד התורה. כאמרו מה אהבתי תורתך כל היום היא שיחתי) ואל יזכור הבורא לשוא ולבטלה. ולא בשקר ולא בקללה והוא חייב להזהר מכל מה שיביאהו להשבע בשם הבורא (אפי' באמת {אלטונא תקח: מפני} כבוד ה') כמ"ש נקי כפים ובר לבב אשר לא נשא לשוא וגו' ונאמר ליראה את ה'. ואמר וזרחה לכם יראי שמי שמש צדקה גו'. ואחז"ל אלו בני אדם שיראים להוציא שם שמים לבטלה. והקללות וחרופים וגדופים שמזכירים שם שמים לבטלה. הוא גנאי גדול למאמין. וכבר התירו עמי הארץ לעצמם זה. עד שהגיעו בו אל תכלית הגנות. והיו מכוונים בזה להפליא ולהפליג בגדופיהם ולהגדיל ולפאר חרפותם. והם דומים בזה למש"ה. כשחוק לכסיל עשות זמה. ומהם שיתנה בכל מה שעתיד לעשותו ולאמרו. ברצון הבורא. בעת שהוא יועד בו זולתו. אפי' אם יהיה לזמן קרוב עד מאד. וזה בעבור שני דברים. האחד מיראת מהירות המות. והשני מפני שאינו יודע אם קדם בגזרת האל לעשותו ומהם שישאל ויורה עבודת האל. בין ברכה בין בקשה כפי הצריך לזמן ולמקום. ולכתות בני אדם ולמעלותם. מהמלכים עד אנשי השוק כמש"ה ישמע חכם ויוסיף לקח גו'. לתת לפתאים ערמה גו'. וראוי לך אחי לדעת. כי זכיות המאמין אפי' אם יהיה מגיע אל תכלית הרחוק בתקון נפשו לאל ית' ואילו היה קרוב למלאכים במדותם הטובות ומנהגיהם המשובחים והשתדלותם בעבודת הבורא ואהבתם הזכה בו אינם כזכיות מי שמור' ב"א אל הדרך הטובה ומיישר הרשעים אל עבודת הבורא שזכיותיו נכפלות ~בעבודת~{אלטונא תקח: בעבור} זכיות' בכל הימים ובכל הזמנים. והמשל בזה שני סוחרים. אחד מהם הרויח בסחורה אחת שהיתה בידו עשרה כפלי הקרן. והיה הכל מאה זוז. והרויח השני כפל אחד בלבד. והיו לו סחורות רבות. והגיעו לידו עשרה אלפי זוז והיה ריוח הסוחר הראשון עם רוב כפלי הריוח תשעים זוז. והיה ריוח הסוחר השני חמש אלפי זוזים. עם מעוט כפלי הריוח. ~כי כל~{אלטונא תקח: וכן אחי} מי שאינו מתקן אלא נפשו בלבד. תהיה זכותו מעטה ומי שמתקן נפשו ונפשות רבות. תכפל זכותו. כפי זכיות כל מי שיתקן לאלהים. כמ"ש רז"ל כל המזכה את הרבים. אין חטא בא על ידו. ואמרו משה זכה וזיכה את הרבים. זכות הרבים תלוי בו שנאמר צדקת ה' עשה ומשפטיו עם ישראל. ואמר הכתוב ולמוכיחים ינעם ועליהם תבוא ברכת טוב ואמר תורת אמת היתה בפיהו וגו' ורבים השיב מעון. ואמר ומצדיקי הרבים ככוכבים לעולם ועד. ועל כן צוה הבורא להוכיח את המקצרים (ע"ל בס"ד בעלית תוכחה) ונאמר מוכיח אדם אחרי חן ימצא. ומהם שמחתו וגילתו בזכיותיו. מפני שהוא שש בהן לא לגאוה ותפארת. ואבלו ויגונו על חטאיו. לתשובה מהם וחרטה. כמש"ה פלגי מים ירדו עיני על לא שמרו תורתך. ומהם שיתנפל בלילה ויתענה ביום. אם יכול לסבול זה (ע"ל ובשער המטרה) כי תפלת הלילה יותר היא זכה מתפלת היום. לכמה פנים. מהם כי האדם בלילה יותר פנוי ממה שהוא ביום. ומהם שתאות הגוף ממאכל ומשתה יותר נחים בלילה. ממה שהם נחים ביום ומהם הפסק חברה בינו ובין בני אדם. שאוהב יבקרהו וחבר ידבר עמו. ובעל חוב יתבעהו. ומהם ~כח~{אלטונא תקח: נוח} חושיו מרוב מוחשיו. בלילה. מפני שאינו רואה מה שיטרידהו ולא שומע מה שיפסיקהו. ומהם המלטו מן החנופה מפני מעוט היושבים עמו בלילה. ואפשר שלא יוכל להתבודד ביום. ומהם שיתיחד בזכר האלהים ויתבודד בו בעת התיחד כל אוהב באהובו. והתבודד כל חושק עם חשוקו כמ"ש נפשי אויתיך בלילה. ונאמר על משכבי בלילות בקשתי את שאהבה נפשי. וכבר נזכר יתרון תפלת הלילה בספרי הקודש הרבה. מהם מש"ה זכרתי בלילה שמך ה'. חצות לילה אקום להודות לך קדמתי בנשף ואשועה. קדמו עיני אשמורות. יום צעקתי בלילה נגדך. והרבה כזה. ונאמר קומי רוני בלילה (ויבחר לו הנאות והנבחר אצלו מהבקשות והתחנונים והתוכחות אשר חברום הקדמונים. ומה נעים אם יוכל לחקות מורשי לבבו בלשון עצמו ולהעתיק מחשבותיו בהתנפלו והתפללו לפני אלהיו. כי היא שורש כל תפלה. כמ"ש בעז"ה בבית אחר תפלת י"ח) ועקר הדבר שתהיה בזוך נפשך בעת שתתפלל. ושתסדרנה במתון (עיין בסולם הבית) ומהם השמחה והששון באל ית' ובידיעתו. והכוסף לרצונו והגילה בתורתו. והחברה אל יראיו כמ"ש חבר אני לכל אשר יראוך ואמר ישישו בך כל מבקשיך. ואמר בדרך עדותיך ששתי. ואמר נחלתי עדותיך לעולם כי ששון לבי המה. ונאמר בה' אעלוזה אגילה באלהי ישעי:

%% פרק ז

אבל מנהגי אוהבי ה' יתברך. רבים מספר. אך אזכור מה שיזדמן לי והוא שהאנשים ידעו אלהיהם. והכירו חפצו בהם והנהגתו אותם. וכי הוא ~מנהגם~{אלטונא תקח: מנהלם} ומכלכלם. ומשלו בכל מה שנתן להם רשות להתעסק בו. ולבחור אותו מעניני העולם והתורה. ונתברר להם והאמינו כי כל עניניהם ותנועותיהם נוהגים בגזרת הבורא ית' וחפצו אז עמדו מבחור בענין מעניניהם יותר מזולתו. ובטחו על הבורא שיבחר להם הטוב והנכון מהם (ר"ל שלא בדו מלבם תורה ומצות שכליות כדרך שעשו להם הפלוסופים מצות ותורה בחכמה המוסר. כמו בס' המדות הידוע להם וזולת שבחרו הטוב מהרע כפי הנראה בעיניהם היותו מועיל בישוב העולם ולא האמינו שיש לה' חפץ בקיום תורה ומצות סדורים מאתו ית' אבל אוהבי ה' לא קבלו עליהם דבר מגזרת שכלם. רק מה שגזר הי"ת לעשותו או להמנע ממנו בלי להוסיף ולא לגרוע עתה תבין לשונו בקודם ובנמשך) וכאשר ראו מן התורה כי הוא מזהיר על עניני המצות. ומצוה על בחירת עבודת הבורא. ומרשל מבחירת התענוגים ומונע מהם. עמדו בבחירתם במקום שהעמידם לכלות אליו ולכסוף לרצונו בלבם ובמצפונם וחדלו מכסוף לעולם ולרהביו. בכל לבבם ובכל נפשם מצפים העזר והאומץ ממנו להקים מחשבתם בעבודתו. ולהשלים ~במעשה~{אלטונא תקח: המעשה} במה שבחרו במצותיו. ובמה שיצא מהם אל גדר המעשה. ישבחו האל עליו ויודוהו בעבורו. ומה שלא יוכלו להראות בו מחשבתם מפני חלישותם מהשיגו. יתנצלו לפני האלהים ממנו. ויבחרו לעשותו בעת שיוכלו ומייחלים לעת שיזמנהו הבורא בעזרתו. ויתחננו אליו על זה בנפש זכה ולב נאמן ויהיה זה תכלית מאויים וקץ משאלותם מאלהים כמש"ה. אחלי יכונו דרכי לשמור חקיך. וישבח הבורא בחירתם בעבודתו אפי' אם ימנע מהם קיום המעשה כמו שאמר לדוד יען כי היה עם לבבך לבנות בית לשמי. הטיבות כי היה עם לבבך. ועזבו עניני עולמם והנהגת גופיהם בלבותם ומחשבותם והתעסקו בהם בחושיהם הגופיים בעת הצורך והדחק. מפני זלותו אצלם וקלותו בעיניהם ופנו נפשותם ולבותם לעניני תורתם ועבודת אלהיהם. לכבודו ורוממותו ולשמור מצותיו. וגופותם עולמיות ולבותם רוחניות גופותם בארץ ולבותם בשמים. והם במה שיש בלבותם מידיעת האל. כאילו עובדים אותו עם המלאכים הקדושים בשמי השמים. נמסו התאות מלבותם. ונעקר מהם הכוסף לתענוגים. בעבור מה שנכנס בהם מן הכוסף לעבודת הבורא ומאהבה אותו. וכבתה אש היצר מלבותם. ונפסק חומם מרעיוניהם. מעוצם מה שלבשם מאור העבודה. כמו שיקרה לנר נוכח אור השמש. ונכנעו מפני מורא אלהיהם. והתודו לפניו בקצורם ושחחו לעבודתו ולא חששו לחסרון. ותראה אותם כשמתעסקים עמהם כאחי הבושת. וכשמדברים עמהם. חכמים. וכששואלים אותם. יודעים. וכשחוטאים להם. ענוים. תראה צורותם שעלה עליהם האור ואם תעמוד על הלבבות תראה לבבות נשברות לאלהים. ובשיחתו נושבות. ובעסקי העולם נשמות מלאה אהבת אלהים לבותם ואינם מוצאים לדברי הברואים תאוה. ולא בשיחותם הנאה. מאסו דרך השחיתות והלכו במבחר הנתיבות. ובזכותם מסתלקים היסורין ויורדים הגשמים. בזכותם ישוקה האדם והבהמה לפי שמנעו גופותם מן העריות ומשכו ידיהם ממיני המטעמים וברחו בנפשותם מן האסורים. והלכו בדרך הטובה והישרה הגיעו אל המעלות הגדולות בסבל ימים מעטים. והרויחו שני העולמים. וקבצו שתי הטובות והשלימו שני היתרונים. כמו שאמר במזמור אשרי ירא עד סופו ומן התימה בענינם כי מעטו בעיניהם המצות אשר צום בם הבורא מצד חובת טובתו להם. ומצד שקבלו על נפשותם מן היגיעה וההשתדלות והסבל והמתון לדבקה בעבודתו. וזה לפי שמנו מצות הבורא. והגיע מספר כולם תרי"ג. מהם שס"ה מל"ת ומהם שחייבין בהם הצבור. ואין היחיד חייב בהם ס"ח מצות ומהם מ"ע שהזמן גרמא. ומהם מ"ע התלויות בארץ ובבית. ומהם מצות תלויות בדברים כשימצאו. מתחייבין בם וכשיפקדו יסתלקו. המילה ופדיון הבן ומעקה וכבוד או"א. והדומה לזה. וכאשר מנו המצות אמרו לא נעלה האזהרות בחשבון. מפני שהעמידה מהם. היא עשייתם. ותקטן בעיניהם עבודתם לאלהים. וימעטו אליהם מעשיהם מצד מאוים וכספם למה שיגיע בו אל רצון האלהים, ובקשו מ"ע מחובות האיברים אשר הם חובות היחיד בכל זמן ובכל מקום ובכל ענין. ולא מצאו אלא קריאת התורה ולמוד המצות כמש"ה והיו הדברים האלה גו' ושננתם לבניך ודברת בם גו' ומה שזרזם על זה אח"כ שנית באמרו ולמדתם אותם וגו' וימעט בעיניהם כל זה. לגודל מה שנגלה להם ממה שחייבין בו להבורא ית' מן העבודה והמעשה ועבדו את הבורא במצות שכליות ומוסרים מיוחדים (ר"ל פרישות וחסידות. שגם הוא מצות התורה. כמש"ה והתקדשתם והייתם קדושים. קדושים תהיו. ואנשי קודש תהיון לי וכן הרבה. וארז"ל קדש עצמך במותר לך. לא שיוסיפו מצות חדשות מלבם ח"ו. אלא הכל על פי הוראת חז"ל לעשות סייג לתורה ומשמרת למשמרת לא זולת) ומדות טובות רוחניות. והוסיפום על המצות הידועות. בבור לבבם לאלהים בהם. ולמדו מדרכי הנביאים ומנהגי החסידים. לבקש רצון הבורא בהם ושקיבל אותה מהם. והם מכלל חובות הלבבות. אשר היא החכמה הצפונה בלבות החכמים. ואין צדקה ואמתה נעלם מכל אנשי הדעות הצלולות. והגיעו בה אל התכונות הרמות. ואל המעלות היקרות מעבודת האל בלב שלם ואהבם אותו אהבה נאמנה בנפש ובגוף ובממון. ואנשי המדרגה הזאת קרובים אל מדרגת הנביאים הזכים החסידים. אשר קורא אותן הכתוב אוהבי ה' ואוהבי שמו ובהם נאמר להנחיל אוהבי יש וגו'. ואם אתה אחי חפץ בחברתם ולהכנס בכתותם. עזוב מותרי עולמך והתעלם מהם. והיה מסתפק במוכרח מהם. והרגל עצמך לעמוד בלעדיהם. והקל טורח עסקי העולם מעל נפשך. ופנה לבך מהעמיק מחשבתך בהם. ורוץ בדברים הצריכים לך לגופך. לא בלבבך וברצונך. כשותה הרפואה המרה. אשר ישתה אותה בפיו. לא ברצונו. והוא מואס שתיתה לעצמה ומקל על עצמו מרירותה. לדחות הנזק מעליו. כך צריך להיות צרכי עולמך בעיניך. וכבר ידעת אחי שמחשבתך על עניני עולמך. לא תוסיף לך בטרפך מאומה. כמו שמעוט השתדלותך לא יגרע מחקך דבר. וטרדת לבך בהם. תמנעך מחשוב במה שיועילך מחשבתך עליו. מעניני תורתך {אלטונא תקח: ו}מצות הבורא. אשר נמסרו לך. וקבלת על עצמך להתעסק בהם כל ימי חייך. ורצה לנפשך מה שיש בו הצלתך ושלום תורתך ועולמך. והקדם הזריזות בעניני אחריתך בין עיניך. ושים השכל מלכך. והענוה קצינך. והחכמה מנהיגך. והפרישות ידידך. והתנהל לאט בקנות המדות הטובות. כפי שיסבלהו ענינך. והזהר מן הרבוי וההפלגה. מבלי הדרגה. פן תאבד. כי רוב השמן בנר הוא סבה לכבות אורו. והזהר מהתעלם ומהתעצל ומהתרפות. והדבק הזריזות בזריזות. והרדף הסבל בסבל בהדרגה וסמוך לכל מדרגה מן המדות הטובות. את הסמוך לה. ואל תתעלם מפקוד לבך ומחשב עם נפשך תמיד. ותתעסק בעיון ספר זה וקריאתו וזכור עניניו ושמור שרשיו וחקור על תולדותיו תדיר תגיע בו אל המעלות החמודות ותכלית המדות המעולות הרצויות לפני האלהים. ותהיה בו מיושר. ואל תוחיל שתגיע אל זה. עד שתפנה לבך מדאגו' העולם וטרדותיו. אפילו שתמאסם. כאשר לא יתכן לשכור להרפא מן היין עד שיתרוקן ממנו. ואמר אחד מהחסידים. אלו היינו בושים מהבורא לא היינו זוכרים אהבת עולם ואנחנו שכורים מכוס יין אהבת העולם. על כן השתדל אתה לפנות לבך ממנו. עד אשר יפנה גופך מעסקיו. ~כן~{אלטונא תקח: כי} אתה צריך בעת בדידותך הגופנית אל בדידות רוחנית. מפני הקשר המחשבה בעסקי העולם. אפי' אם יפנה הגוף ויניח מהתעסק בהם. ופקוד אחר זה נפשך תמיד. והשתדל להרחיק תאות העולם מלבך. והמירם בעניני אחריתך. וחובות לבבך. ותשיבם ברעיוניך תדיר. תגיע בהם אל רצון הבורא יתברך ויאר פניו אליך ויקבל ממך מעשיך הטובים. ויסלח לעונך. ותמצא חן בעיניו. כמ"ש אני אוהבי אהב ואמר כי מכבדי אכבד ע"כ מסח"ה הצגתיו כולו לפניך לא חסרתי דבור (ונוסף עליו קצת תקון הערה והרחבה הראויה) בלשונו הרחב מאד והוא כמו קצור כל הספר:

%% פרק ח

הנה באמת האריך ביותר והכל מרומז במקרא ובמשנה. ובדחז"ל בלשון קצר שהיה מספיק לראשונים שהיה לבם פתוח כפתחו של אולם. ועם היות די באר והותר במש״ל בענין האהבה הנאמנה וטכסיסיה נשאר לבאר הסבות המחייבות האהבה האמתית בינינו לבין אבינו שבשמים. שבהם קצר בח"ה בשער הלז וסמך על מה שכבר זכר בשער הבחינה ואמנם שלש הנה הסבות העצמיות העקריות.

%%% א

בהסתכל האדם בחסד הגדול שהמציאו הבורא. אחר שלא היה ושמר אותו מכל הפגעים הרבים והרעים. עד שחננו גם השכל המאיר בו יותר מאור הכוכבים אם ישתמש בו כאשר צוהו והורהו

%%% ב

לא לבד שהיוה אותו מאין אבל נתן בו נשמה קדושה חלק אלוה ממעל ובזה התקיים לו גם השארות נצחי.

%%% ג

בתוספ' שבח ומעלה עצומה וחבה יתרה נודעת לנו. בנתינתו התורה הקדושה התמימה אלינו ביחוד. שבה נקראנו בנים למקום. ועשאנו סגולה מכל העמים. ועל ידיה אנו מקוים לתשועה הנפשית וההצלחה הנכספ׳ הקיימ'. להשיג תענוג פרטי נפלא מאד נעלה לחזות בנועם ה' שובע שמחו' את פניו נעימו׳ בימינו נצח נוסף על הקיום והשארות נפשי המעותד גם לחסידי או"ה ~אלא~{אלטונא תקח: אלה} הם הבחינו' הראשיו׳ וראשונו' לחיוב התקשרות נפשותינו. באהב' אבינו מלכנו האוהב הנאמן. *והמופת* על אמתת בחינו' הללו הבטוחו׳ מכל משגה. יקוים על פי שני עדים נאמנים נראים לעינים אחד הוא ענין מצבנו וקיומנו בארך הגלות הלז שקיים לנו ית' הבטחתו הנאמנה ואף גם זאת בהיותם בארץ אויביהם לא מאסתים גו' ולא סרה מאתנו אהבתו הישנה ביחוד עם קיום ~אלטונא תקח: התורה ו~שמיר' תורתנו בידינו כמו שהבטיחנו כי לא תשכח מפי זרעו. ולא נאבד ממנה אות אחת בכל גלי הצרו׳ אשר עברו על ראשינו. לולי ה׳ שהיה לנו אזי המים הזדונים שטפונו. נחלה עבר על נפשינו והשני ענין ארצנו כי מיום שיצאנו ממנה לא קבלה אומה אחר' להתיישב בה (נדמית כאשה שיצא בעלה למד"ה וממתנת לו) ונתקיים דבר הכתוב ושממו עליה אויביכם. להגיד ששמורה היא לנו וכל זמן שאנו מפוזרים בגולה. לא חזרה שכינה ולא עמד כהן לאורים ותומים אין נביא ואין מקדש הלא כל אלה מופתים חותכים שלא אבדה תקותנו. ולא פסקה אהב׳ אלהינו מאתנו. ועל אמתת אהבה זו שאינה בטלה מיוסד שיר השירים וכשם שהקב"ה אוהב אותנו אהבה עזה מים רבים לא יוכלו לכבותה. ונהרות לא ישטפוה כך אנו חייבים להראות אהבתנו השלמה והעצומה. כמים הפנים לפנים. וכאשר מישרים אהבוהו אבותינו אהבנוהו ונאהבהו זה קרוב לאלפים שנה לא עזבנו. לא עזבנוהו ולא נעזבהו. לא המירנו ולא המרנוהו ולא נמירהו וכבר זכרנו כדברים האלה קצת בהרחבה איזה פעמים בסלם הבית ביחוד גם בחדריו. ולמעלה באוצר הטוב (במוסד רביעי) אלא שצריכים להיות לטוטפות בין עינינו תמיד. ולהתקשט בהם כבאצעדה וצמיד. להיותנו אוהבים נאהבים כפרי רגיג וחמיד:

*והשער* הזה לא יסגר בטרם נרוה דודים נתעלסה באהבים. ונשתעשע עוד בדברי חשק ולשון של חבה שנשתמשו בו מלאכי השרת הם רבותינו ז"ל. וכמו שנקבצו באו בס' מעלות המדות החשוב. אך מדלג אני על מה שכבר נ"ל מלשונם:

*מצינו* שעבד א"א להקב"ה מאהבה שנאמר וישכם אברהם בבוקר מכאן שזריזין מקדימין למצות. ויחבוש את חמורו. וכי לא היו לו עבדים שיחבשו לו. אלא שאהבה מקלקלת השורה:

*אמרו* חכמים אינו דומה העושה מאהבה. לעושה מיראה. שהעובד מיראה. כשרבו מטריחו. מניחו והולך. אבל העובד מאהבה אינו כך עשה מאהבה. עשה מיראה. מאהבה שאם באת לשנוא. אין אוהב שונא:

*ושנו* חכמים ואהב׳ את ה׳ אלהיך בכל לבבך. בשני יצריך. שלא יהא לבך חלוק עליך. בכל נפשך. אפילו נוטל נפשך. כענין שנאמר כי עליך הורגנו כל היום. וכי אפשר לאדם שיהרג כל היום. אלא אהבהו עם מצוי נפש. שכן מצינו בר"ע שהיו מסרקין בשרו במסרק של ברזל. ושוקלין בשרו במקולין ואותה שעה זמן ק"ש היה. והיה מקבל עליו עול מ״ש באהבה. לקיים מ"ש ואהבת את ה' אלהיך וגו' ובכל נפשך. ויצתה נשמתו באחד:

*עוד* אמרו ובכל נפשך. בכל נפש ונפש שברא בך. שעל כל נשימה שאדם מעלה. חייב לקלס ליוצרו. בכל מאדך. במה שחביב עליך. משל לאוהבו של מלך. שכבד את המלך בדורון. כל זמן שהוא מכבדו במה שחביב עליו. הוא ערב עליו ביותר:

*ד״א* בכל מדה ומדה שמודד לך. הוי מודה לו במאד מאד. כענין שאמר דוד המע״ה. כוס ישועות אשא ובשם ה' אקרא צרה ויגון אמצא ובשם ה׳ אקרא. וכן הוא אומר חסד ומשפט אשירה. אם חסד אשירה. אם משפט אשירה. ונאמר בה׳ אהלל דבר באלהים אהלל דבר. וחייב אדם לברך על הרעה ברוך דיין האמת בשמחה. כדרך שמברך הטוב והמטיב בשמחה. את הכל יקבל מאת הבורא בשמחה ובטוב לבב. כמו שאמר איוב לאשתו כדבר אחת הנבלות תדברי אך את הטוב נקבל מאת האלהים וגו' ה' נתן וה' לקח יהי שם ה׳ מבורך. בין נתן בין לקח יהי שמו מבורך. וכה״א ואתה מרום לעולם ה׳ לעולם ידך על העליונה:

*א"ח* שלא תאמר הריני לומד תורה בשביל שאהיה עשיר בשביל שאקרא רבי בשביל שאקבל שכר טוב לעוה"ב. ת"ל לאהבה את ה'. כל מה שתעשו. לא תעשו אלא מאהבה. ואמרו אשרי איש ירא את ה' במצותיו חפץ מאד ולא בשכר מצותיו. ואמרו עשה דברים לשם פועלם. ודבר מהם לשמם. ואל תעשם עטרה להתגדר בהם. ולא
קרדום להיות עודר בו:

*אבל* מתן שכר העושה מאהבה. צדקתו עומדת לעד. כענין שנאמר עושה חסד לאלפים לאוהבי. אי לאלפים שומע אני שנה. ת"ל דור לאין חקר. לאוהבי ולשומרי מצותי. אלו שנותנין נפשם על המצות. מה לך יוצא ליהרג על שמלתי בני. מה לך ליצלב. על שנטלתי לולב. מה לך לוקה על שאכלתי מצה. מה לך ליסקל על שאהבתי להקב״ה ואומר אשר הוכתי בית מאהבי. המכות הללו גרמו לי ליאהב לאבי שבשמים:

*תנא* דבי אליהו. אני כפרתם של ישראל בכל מקומות מושבותיהם. שאין קורין ולא שונין ולא נכנסין לברית. אלא באהבת אביהם שבשמים. לפיכך אמר הקב"ה אפי׳ יעמדו כל או״ה ויתנו כל כספם וזהבם. וכל מחמדיהם הטובים ויאמרו תן לנו כתר אהרן כתר בית דוד איני נותן להם. באותה שעה אמר הקב"ה אפי׳ יעמדו או"ה ויבנו לי בית המקדש יותר מכם. איני נותן להם דבר אחד מבזתה של תורה. שנאמר מים רבים לא יוכלו לכבות את האהבה גו׳ אם יתן איש את כל הון ביתו באהבה בוז יבוזו לו:

*ושנו* חכמים כל אהבה כו'. ואיזו היא אהבה שתלויה בדבר כגון אהבת בלעם ובלק. ושאינה תלויה בדבר. אינה בטלה לעולם כגון אהבת אברהם יצחק ויעקב להם ולבניהם ולבני בניהם. עד סוף כל הדורות:

*ומה* היא האהבה שיאהב אדם את המקום. כענין שנא' לאהבה את ה׳ אלהיכם לשמוע בקולו ולדבקה בו. לעשות המצות וללכת בדרכי המקום כמש״ה לאוהבי ולשומרי מצותי לאוהביו ולשומרי מצותיו וזולת זה הרבה וזהו תכלית האהבה וכללה:

%% פרק ט

*וכשם* שחייב אדם לאהוב את בוראו כך חייב לאהוב את חבירו שהרי ישראל חביבין הן לפני הקב"ה יותר מכל ~הכותים~{אלטונא תקח: האומות}. ומתוך חבתן קראן בניו. כענין שנא׳ בנים אתם לה' אלהיכם ואומר בני בכורי ישראל:

*ולא* עוד אלא שמתוך חבתן יחד שמו עליהן. שנא' כה אמר ה׳ צבאות מלך ישראל וגואלו. ואומר וראו כל עמי הארץ כי שם ה' נקרא עליך. ולא עוד אלא שקנה אותם לחלקו כמ"ש כי חלק ה' עמו. ואומר הלא הוא אביך קנך. ומתוך חבתן. קראם מלכים וקדושים. וכענין שכתוב ואתם תהיו לי ממלכת כהנים וגוי קדוש. ואומר ואנשי קודש תהיון לי:

*ואמרו* חכמים באגדה משל לבני המדינה שעשו שלש עטרות למלך. מה עשה המלך. נתן אחת בראשו. ושתים בראש בניו. כך בכל יום מכתירים העליונים לפני הקב"ה שלש קדושות ואומרים קדוש קדוש קדוש ה׳ צבאות מלא כל הארץ כבודו. מה עשה הקב״ה נתן בראשו אחת. ושתים בראשן של ישראל. שנא' והתקדשתם והייתם קדושים כי קדוש אני:

*ומתוך* חבתן נתן להם את התורה שהיא סם חיים. וכל זמן שהן מתעסקין בה אין כל אומה שולטת בהן. משלו חכמים למה"ד למלך שהיה לו בן יחידי מאשתו. והיו לו בני פלגשים. הרגיש המלך בבני פלגשים שהיו מתקנאין על בנו ומבקשין להזיקו. אמר המלך בלבו אם ח"ו יעלה בידם מה שהן חושבין על בני. על מי תתקיים מלכותי מה עשה המלך עמד ודבק את בנו אצלו. ותלה לו קמיע בצוארו. שאפי' נפל בידם אינם יכולים להזיקו. ופיטם מאכלו ומשקהו ומלבושו. וכל כלי תשמישו ומרכבתו בטירייקי. שלא יהא סם המות מזיקו. כך כל זמן שישראל עוסקין בתורה. שהיא סם חיים אין כל אומה ולשון שולטות בהם:

*בניי* בואו וראו כמה חבתן של ישראל לפני המקום. שקראן בשמות הרבה של חבה. שבתחלה קראן בני בכורי כשם שהבכור נוטל פי שנים בירושת אביו. כך ישראל יורשין העוה"ז והעוה"ב. וקראן בן יקיר. כענין שנא' הבן יקיר לי אפרים. כאדם שיש לו בן יחידי. ואוהבו אהבה עזה וקראן ילד שעשועים לשדול. כענין שנא' כי נער ישראל ואוהבהו וכשם שהנער אינו ראוי לעונשין כך ישראל אינן נענשין לדון בכליה כענין שנאמר כי אעשה כלה בכל העמים גו' ואותך לא אעשה כלה:

*גדולה* היא החבה שחבב הקב"ה את ישראל שאף בגלותם אינו עוזבם ביד ~העמים~{אלטונא תקח: האומות}. שנא' ואף גם זאת בהיותם בארץ אויביהם לא מאסתים גו' להפר את בריתי אתם. ולא עוד אלא שהקב"ה מושך חוט של חסד עליהן בפני האומות. כמ"ש ויתן אותם לרחמים לפני {אלטונא תקח: כל} שוביהם:

*ראו* מ"ש ביוסף הצדק ויט אליו חסד. במרע"ה גם האיש משה גדול בעיני עבדי פרעה ובעיני העם. במרדכי ואסתר נאמר ויאהב המלך את אסתר מכל הנשים. ואומר כי גדול מרדכי בבית המלך. בדניאל ודניאל בתרע מלכא. בחמ"ו כתוב באדין מלכא הצלח לשדרך מישך ועבד נגו במדינת בבל:

*ואמרו* חכמים בחמשה לשונות של חבה חבב הקב"ה את ישראל. בדביקה. בחשיקה. בחפיצה. באהבה. בדיבור. בדביקה ואתם הדבקים בה'. ואומר כאשר ידבק האזור אל מתני איש כן הדבקתי אתכם אלי. בחשיקה. לא מרובכם מכל העמים חשק ה׳ בכם ויבחר בכם. בחפיצה. ואשרו אתכם כל ~העמים~{אלטונא תקח: הגוים} כי תהיו אתם ארץ חפץ אמר ה׳ צבאות. באהבה אהבתי אתכם אמר ה׳. בדבור שנא' דברו על לב ירושלים וכולן אנו למדין מפרשתו של אותו רשע. שנא' ותדבק נפשו בדינה. שכם בני חשקה נפשו בבתכם. כי חפץ בבת יעקב. ויאהב את הנערה וידבר על לב הנערה:

*ומתוך* חבתן של ישראל לפני המקום אין המלאכים רשאין לומר שירה. עד שיאמרו ישראל תחלה. כמ"ש וקרא זא"ז ואמר קק"ק גו' מלא כל העולם לא נאמר. אלא מלא כל הארץ. זה שירן של ישראל שעולה מן הארץ וכיון שהקב״ה אוהב את ישראל ביותר. א"כ כל אחד מישראל חייב לאהוב לחבירו כגופו. וכן הכתוב מזהיר ואהבת לרעך כמוך. וזה כלל גדול בתורה דעלך סני לחברך לא תעביד:

*ותנא* דבי אליהו. הקב״ה יהי שמו לעולם מבורך ולעולמי עולמים אוהב את ישראל בכל מקומות מושבותיהם. ואוהב תלמידי חכמים ביותר:

*ואמרו* ז"ל הוי מתלמידיו של אהרן אוהב שלום ורודף שלום. אוהב הבריות. ומקרבן לתורה. שכל זמן שהבריות אוהבים זה את זה מקרבין זה את זה לתורה ולמצות:

*ושמא* יאמר אדם הריני אוהב את חברי ביותר. אבל אם סרח עלי. איני מוחל לו ת"ל ואהבת לרעך כמוך שכשם שאם סרחת על חברך אתה רוצה שימחול לך על עלבונו כך אם סרח עליך מחול על עלבונך:

*יכול* אפילו בזמן שאינו נוהג כשורה. ת"ל כמוך. לא אמרתי אלא בזמן שנוהג כשורה:

*ושמא* יאמר הריני אוהב את המקום ואה התורה ואת חכמי התורה. וכל אדם שנוהג כשורה. ואוהב כל אדם שעוסק במצות ובמע״ט אבל מותר לי להחניף את הרשעים ולהתערב עמהן בשעה שרואה אותן נוהגין שלא כשורה. ת"ל אוהבי ה׳ שנאו רע. ולא עוד אלא שמצוה לשנוא את הרשעים ולהתקוטט עמהם כמש"ל:

*ושמא* יאמר הרי כבר נאמר לא תשנא את אחיך וגו׳ הוכח תוכיח. לא דבר הכתוב אלא במי שאתה נושא חטא על שנאתו. שאם אתה מוכיחו חוזר בו. יצא מי שאתה מוכיחו וחוזר ומוכיחו ואינו מקבל תוכחה. ואינו חוזר בו שמצוה לשנאתו שכל האוהב את הרשעים סופו להיות לוקה עמהם. שכן המשל אומר בהדי הוצא לקי כרבא וכן מצינו ביהושפט מלך יהודה שהלך עם אחאב למלחמה נקנסה עליו מיתה  שנאמר ויצא אל פניו יהוא גו׳ ויאמר הלרשע לעזור ולשונאי ה' תאהב. ובזאת עליך קצף מלפני ה׳:

*וכך* צריך לו לאדם לאהוב את הגרים. וא״ח מ"ח פעמים הזהיר הקדוש ב"ה על הגרים וכנגדן הזהיר על ע"ז. אמר הקב"ה די שהניח ע"ז שלו ובא אצלי לפיכך אני מזהירך שלא תונהו שאני אוהבו שנאמר אוהב גר:

*ובמה* יגיע אדם לאהוב את חבירו אהבה שלימה. שיזכרהו לטובה בכל שעה. ומבקש מה׳ שיראה אותו לפניו בכבודו. ומספר בטובתו ומעלים עיניו מגנותו ומכסה פשעיו. ומוכיחו בינו לבינו. כשרואהו נוהג שלא כשורה ושמח בזכירתו וערבים עליו דבריו. ואינם עליו למשא וירא מאהבתו שלא תבוא עליו שום סבה להפרידו ממנה ומתוך אהבתו משפיל עצמו לפניו. ומכניע לבו לעבדו ומחזר להתרצות אליו במעשיו. ואוהב את אוהביו. ושונא את שונאיו ומדריכו בדרכי התורה והמצות כל מי שנוהג במדה זו בידוע שאוהב את חברו אהבה שלימה ע"ל:

%% פרק י

*אבל* אות אמת לאהבת הבריות הנאמנה היא התוכחה כל המוכיח לרשע מומו ומורה לבני אדם הדרך הטוב והישר ואינו נושא פנים לגדול הוא ודאי האוהב הנאמן האהוב לשמים ולבריות. שכן בא האות והמופת גם באהבת השי״ת כנז״ל. ואין אוהב אלא המבקש טובת חברו הנאהב מאתו משא״כ המחניף אותך לייפות מעשיך בין רע ובין טוב בהראות אהבה מזויפת תדע שהוא שונאך הגמור אין גרוע הימנו. כי הוא אויב ומבקש רעתך בגוף ונפש ואינו חושק אלא לאבדך להנקם ממך או מפני שמקוה להשיג ע״י כך תועלת אחר לעצמו ולאהבת נפשו ואינו חושש לאבוד נפשך. עליו נאמר כבר מחליק על רעהו רשת פורש על פעמיו. על כן לאדם כזה תשנא תכלית שנאה. יותר מכל צר ואויב נגלה בעולם. שתוכל להשמר מרעתו. מה שלא תוכל להזהר מציד הרמאי הקרוב אליך בפיו ושבע תועבות בלבו פרש לך רשתו. אם תבטח באהבתו ואמונתו בודאי תלכד במצודתו. והוא בך יתקלס ומשחק לו בראותו מפלתך שהועילה לו ערמתו לכן הרחיקהו ~מאתו~{אלטונא תקח: מאתך} ואל תדור בשכונתו אבל המוכיחך תבטח באהבתו כמ״ש טובה תוכחת מגולה גו׳:

*וא״ת* והרי אחז״ל כל שאין רוח הבריות נוחה הימנו אין רוח המקום נוחה הימנו. ואנו רואים שהמוכיחים האמתיים שנואים הם לבני אדם כמ״ש האי צ״מ דסנו ליה בני ~מתיא~{אלטונא תקח: מתיה} משום דמוכח להו במילי דשמיא ורבה סנו ליה כולהו פומבדיהא (עמ"ש בס״ד בלח״ש פ"ד מאבות):

*י"ל* אין פירוש בריות כאן יצירות לשון בריאה יברא ה׳ כי א"כ גם הבהמות והחיות והשקצים ורמשים במשמע אלא פירושו כמו עגלון איש בריא שפירושו הפך החולה ור"ל שמן וטוב המזג בבריאות הגוף וכן ומאכלו בריאה. שה בריה. וכ"ה הנרצה בכאן רוח הבריות כלומר ב״א טובים וישרים בריאי המזג ששכלם בריא וחזק להבחין בין ריוח ובין היזק אך שונא תוכחת בער ולא יאהב לץ הוכח לו חכמה ומוסר אוילים בזו. וכבר ידעת כי אלה הם עלולים וחולים אומרים לרע טוב ולטוב רע למר מתוק למתוק מר פתאום יבוא כעכס אל מוסר אויל וכתוא מכמר ואני איני מחזיק אותך האהוב הקורא בצדק מאותם הכתות שונאי חיי עצמם כי שונא תוכחות ימות באין מוסר ועליהם נאמר ותוכחתי לא אביתם גם אני באידכם אשחק אבל אני חושב אותך חכם אוהב נפשך. ותקיים בי הוכח לחכם ויאהבך:

%% פרק יא

*אחרי* כל הנ"ל לא נעלים עין מללקוט אורות בשדה סר"ח אשר אסף באמרים מדרז״ל בס"ה. ונעזוב האריכות בפעם הזאת רק ~לעולל~{אלטונא תקח: נעולל} אחריו במה שיכללהו קצת חדוש ונבחר בקצור האפשרי בלתי שמירת לשונו רק תמצית הענין גם נוסיף עליו לקח טוב ונבליע בזה אשר ישים ה׳ בפינו. ואלה שבלי הכללים אשר חבטתי ולקטתי

%%% א

עשיית המצות מאהבה. תהיה כדי לשמח אבינו שבשמים אוהבינו הנאמן יתב׳ שאמר ונעשה רצונו וכל מי שאוהב את המלך כל מחשבותיו להשלים חפצו. ויתחכם תמיד במה יקדם פניו להוסיף מצוא חן בעיניו לכן יסגל מצות ומע״ט הרבה להביא אל גנזי המלך להרבות כספו ולטע בגן המלך כל עץ נחמד ופרי מגדים ציצים ופרחים לתורה:

%%% ב

עקרה למסור נפש וגוף על קדוש שמו באהבה כאשר ינסהו הי״ת בכל צד דין שיגיע לו כדי לכלול דין בחסד. ומצינו שהאדם מאהבתו לבניו מוסר עצמו למיתה בשבילם אפילו רק מרוב שמחה בראות הצלחת בנו כענין יעקב אבינו ע״ה שאמר ליוסף אמותה הפעם אחרי ראותי פניך כי עודך חי. ודוד המע״ה התאונן וצעק על מיתת בנו. מי יתן מותי תחתיך. עאכ״ו יקל בעיני אוהב השם למסור נפשו על אהבתו ועל אהבה כזו נאמר כי עזה כמות אהבה לכך ידמה אהבתו של מקום כאילו נדבק באשתו וחשוקתו. בתוקף חום חבתו שאינו נפרד ממנה לסבת אהבה אחרת שתהיה עד גמר ביאתו ואם תמנע ממנו השלמת תאותו תקצר נפשו למות כמ״ש על ותאלצהו ששמטה כר מתחתיו ויותר מזה ידבק באהבת השכינה. שיקל בעיניו לפרוש באבר חי אם תאמר לו אשתו בשעת ביאה נטמאתי ועל זה נאמר על כן עלמות אהבוך. וקרי בי׳ נמי על מות שקשה פרידה זו כמות וז״ס אהב"ה בגי׳ אח"ד שהאוהב מתאחד באהובו ממש כענין ונפשו קשורה בנפשו ולכן סמוך ואהבת לאחד:

%%% ג

ומסימני האהבה היא הקנאה שמרוב אהבתו בשכינה יתקשר בה כל כך עד שיקנא לה שלא תפרד ממנו ותשרה באחר ותשכח אהבתו כענין שאמרו חז"ל שטן ופנינה לש"ש נתכוונו חזא דנטה קב"ה בתר איוב אמר דילמא ח״ו מנשי לרחמותיה דאברהם והוא מציאות רחימותא דנפשא ורוחא לאדבקא בשכינתא. והוראת אהבה עזה זו ביחוד ע״י עסק התורה בלילה:

%%% ד

כל עיקר כוונת למוד התורה וקיום המצות והתפלה לתקן השכינה. שתוכל להעלות מ"ן ע״י כך לגרום יחוד העליון בהתעוררות אהבה שתוכל לומר חזי במה ברא אתינא קמך שע״י כך ~עשו~{אלטונא תקח: יושג} תקון העולם בכללו להכרית הקליפות ולהעביר רוח הטומאה מן הארץ ולקרוע המסכים המבדילים בינינו לבין אלהינו ולהשיג שפע אור חדש המקווה ב״ב (כמ״ש ברוחב בסלם הבית ובהיכל אצל ק"ש ובמ״א בס"ד):

%%% ה

להתעורר בקיום המצות ועסק התורה והתפלה. ואמירת הברכות בהתלהבות הלב וחשק נפלא מאהבה רבה ובשמחה גדולה בזריזות עצום:

%%% ו

לדקדק בדקדוקי מצות בתכלית השלמות ולטרוח בעיון הלכות בעומק כדי לירד לסוף דעת קדושים. בקיום פרטי המצות על אמתתן כהלכתן. ולברר כל הספקות הנופלות להסיר כל תבן ומוץ מן החטה. להוציא פת נקיה בלי סובין ומורסן ע״י שיפה ובעיטה. ללבן הסוגיא בפלפול וישוב הקושיות לתקן השטה וזאת היא אות אהבה אמתית להקב״ה מהמדקדקים בעשית המצות כתקונן כהלכתן אם עושים לשמו בלבד כמו שאמר הכתוב לאוהבי ולשומרי מצותי:

%%% ז

גם מדברים המעוררים האהבה נוסף על מה שנבחן מן הנסים העוברים וההווים תדיר ומההבטחו' העתידות צריך לבחון השגחת השי״ת על ישראל בענין החכמה המושפעת מאתו יתעלה לראוים לה כענין שהיו חכמי ישראל בקיאים בהכרת הפרצוף להגיד עוברות ועתידות ולפעול עם השמוש בשמות הקדושים (במקום הצריך מאוד להגדיל כבוד שמים ולהצלת רבים וע"ל באוצר הטוב פנה ו׳ ובסולם הבית) שנשתבחו בה גם חכמי הדורות סמוך לזמנינו וכמו שהעיד בר"ח שהיו בזמנו הראוים לברך עליהם ברוך שחלק מחכמתו וכמפורסם מהאר"י ז"ל ועם היות בעו"ה כבר שקע אור זה בימינו בעו"ה מ״מ אינו אלא מחסרון הכנה. והרי היא מונחת בקרן זוית כל הרוצה יבוא ויזכה בה בודאי. אם יתנהג במנהגיהם ז"ל ובדרך שהורה רפב״י במשנה שילהי סוטה בלי ספק יוכל להשיגה מי שירצה להתקדש. ויתנדב לפרוש עצמו מהבלי עולם ולדבק נפשו בעץ החיים ולאהוב השם בלב שלם מובטח הוא כי לא ימנע ה׳ הטוב להולכים בתמים וכמ״ש רז״ל מ"ש קמאי דמתרחיש להו ניסא משום דמסרי נפשייהו על קדושת ה' {אלטונא תקח: ובימינו היו ג"כ אנשים בעלי שם שגרשו ר"ר מן העלולים בכח שמות הקדושים ואחד מפורסם בעולם במעשה שאירע בק"ק נ"ש זה כשלשי' שנה שנעשה במקהלות לעיני עמים רבים. ונתקדש שם שמים מאד בגוים. כנודע ונדפס בספר קטן. ואני הכרתי אותו אדם שהיה עלול במדרגה היותר גדולה ונרפא ע"י השבעה והיה שפוי ככל האדם}:

%%% ח

גם דבר בחון ומנוסה הוא בכל הדורות כשישראל צועקין ומתענין בלב שלם מבטלין גזרות רעות. ועצירת גשמים וכמו שהובטחנו בתורה כי מי גוי גדול אשר לו אלהים קרובים אליו כה׳ אלהינו בכל קראנו אליו וכן הועד על בעל אור ה׳ שנתקדש ש"ש על ידו בקהל עמים ולעולם אין תפלת הרבים נמאסת ואם צועקין ואינן נענין בידוע דיש עבירות גדולות ביניהן שלא עשו תשובה מהן ביחוד אם לא שבו מן החמס אשר בכפיהם דלית ליה תקנתא עד דמהדר למאריה סאה מלא עונות מי מקטרג בראש הגזל הוא שור נגח ולכן כשהצבור מחפין עליהן ואצ"ל כשמסייעין ידי עוברי עברה. קמצווחי ולית דמשגח כי ישראל ערבים זה בזה ובתקון החמס והסרת הגזל אין תפלת צבור חוזרת ריקם אם אמת מארץ תצמח צדק משמים נשקף גם ה' יתן הטוב:

%%% ט

עוד יש להודיעך אם רצונך להיות אוהב ה' באמת מוסר ה׳ בני אל תמאס ואל תקוץ בתוכחתו כי את אשר יאהב ה׳ יוכיח (עיין בסולם בהרחבה) וזה דבר בדוק שאין הקב״ה מחבב אוהביו אלא ע"י נסיון לברר אהבתם הנאמנת לו לעיני הכל ואינו מעלה אדם כשר (כי לפעמים במשול אדם רשע יאנח העם פרנס לפי דורו) לגדולה אא"כ מנסהו תחלה לגלות צדקתו ואמתתו ולא נקרא אברהם אבינו ע"ה אוהבו של מקום עד שנסהו כמ״ש וה' נסה את אברהם. וכן נתנסו כל הצדיקים כמ"ש ה׳ צדיק יבחן ואמר המלך החסיד בחנני ה׳ ונסני צרפה כליותי ולבי ולא תחשוב שיספיק פ״א בלבד אף אם הגיע הנסיון עד הנפש. והרי אברהם אבינו ע״ה נתנסה בעשרה נסיונות וכתיב וזכרת כו׳ למען ענותך לנסותך לדעת אשר בלבבך התשמור מצותיו. ואומר למען ענותך ולמען נסותך להיטיבך באחריתך ולפעמים נותנים רשות להטעותו לבטל עסק מצוה שהתאמץ האוהב ומסר נפשו לעשות רצון קונו ולהשתדל בכבוד בוראו באמת. והזמן יעשה עצמו מתנגד לו ומחזיק ביד מרעים צלחה דרך רשעים המעכבים ומונעים עד שיהא מקום ליצר לצייר יראתו כסלתו כמ״ש באיוב ולרפה ידיו (כמו שחשב השטן להניא את אבינו מן העקדה ברוב תחבולותיו כמ״ש במדרש) ולזה ג״כ נתן הקב״ה בלבו של פרעה להרע להעם יותר מאז בא משה אליו לדבר בשמו וכן כתוב כי מנסה ה' אלהיכם אתכם לדעת הישכם אוהבים את ה' אלהיכם בכל לבבכם ובכל נפשכם הרי מפורש שזה מחקו יתברך לבחון האהבה מעמו אליו גם ע"י הטעאה וגרוי היצר בטענה חזקה ופתוי עצום להכריחם לכפור באהבתו יתב׳ וכבר קדם הי"ת להודיענו זה ולהזהירנו שלא נכשל לטעות בנסיון עם כל מעשה תקפו אפילו בשינוי הטבע כי אמנם מחויב האוהב הגמור האמיתי. אשר קנה אהבתו על יד בחינה בטוחה מכל חשד שניאה (כמבואר באוצר הטוב) שלא יתפתה בשום סבה נגדיית מטעה לנטות מאהבת אדוניו אשר ~נתקשה~{אלטונא תקח: נתקשר} בה מלב ונפש אחר שלבו נכון בטוח שהי׳ אהבה מחויבת לא יצויר בטולה שאם לא יעמוד בנסיון איך שהוא אין אהבתו שלמה. ולכן את אשר יאהב ה׳ יוכיח שע"י כך יוסיף אהבה ככתוב הוכח לחכם ויאהבך ואל תחשוב שפעם אחת או פעמים אפי׳ כמה פעמים יספיקו לנסיון הרי יעקב אבינו ע"ה רוב ימיו הלכו בהם כמ"ש מעט ורעים היו ימי ודוד המע"ה רוב ימיו היה או נרדף או מיוסר ונכאב ומוקף באויבים. וצריו רבים. אבל רבות רעות צדיק ומכולם יצילנו ה׳ ואחז"ל הנעלבין ואינן עולבין עושים מאהבה ושמחים ביסורין עליהם הכתוב אומר. ואוהביו כצאת השמש בגבורתו. לכן אם תדע שאהבתך לשמים תמימה בלי שום תוחלת תועלת גופני ותראה עם כל זה אין דרכיך מצליחים בה לפי שעה. אכן תרגיש כי מן אז החלות להתדבק ולהתקשר באהבת הי״ת. היה לך הזמן לאויב והקים לך שונאים ומתנגדים אורבים מכל צדדים ולא עוד אפי' האוהבים מלפנים יפנו אליך עורף לא פני׳ כמ"שה הרחקת ממני אוהב ורע מיודעי מחשך ואומר הבט ימין וראה ואין לי מכיר אבד מנוס ממני אין דורש לנפשי ואמר איוב ומיודעי שכחוני ויודעי אך זרו ממני אל ~תחות~{אלטונא תקח: תחוש} כי ה׳ אתך שכר גדול צפון לך ולפום צערא אגרא. ואצ"ל אם ע״י תוכחה מאהבת הבריות סבלת שנאתם וקנאתם. אל תירא (עיין בפי׳ ש"ה על חרוז נפשי חמדה) כ"ש ששכרך כפול וסוף יהפכו לך לאוהבים ברצות ה׳ דרכי איש גם אויביו ישלים אתו ודע כי ישה לך אלוה מעונך שבאין ספק גם הנסיון אע״פ שהוא לברר אהבה. מ"מ אינו בא בלי סבה. אבל ודאי מצא המקטרג מקום לבקש נסיונך בדין. וכענין שארז״ל אפי' נסיון העקדה היה מחמת נתינת פתחון פה לבעה"ד. הכלל אין יסורין בלי עון. לפיכך אף אם תראה הכוכבים ממסילותם נלחמו עמך מן הוא והלאה לא תבהל ותאמר הנה מתלאה ולא תתרפה מאהבת קונך כמלא נימא. אדרבה כ״ש שתתחזק בה בכפלים. ותתיצב לעומת המתנגדים בסבל ובגבורה עצומה כי לכן הובאת הנה לנסות כחך במלחמה ואיבתם גם שנאתם כבר אבדה ולא תהא לה תקומה ואתה תשיש בה' תראה בנחמה סוף הכבוד לבוא וקושטא קאי ימין ה' רוממה וכל הנעשה לשם שמים סופו מתקיים ואמרו כל דבר שב"ד נותנין נפשם עליו סוף מתקיים בידיהם:

%% פרק יב

עד הנה עזרונו ה׳ להעיר את האהבה המחויבת מאתנו לאבינו שבשמים כמו שחבה יתרה נודעת לנו מאתו יתעלה כנזכר (והלואי שתהא אהבתנו אחת מאלף בערך אהבתו יתברך אלינו) והיא מושכת אחריה כמה אהבות נאמנות בריאות וטובות

%%% א

אהבת הבריות ומקרבן לתורה

%%% ב

ביחוד יחויב לאהוב שכניו וקרוביו ואשתו ובניו ולהנהיג אותם כשורה כל הקרוב קרוב יותר תהיה האהבה פרטית וגדולה להם כמ״ש רז״ל האוהב שכניו וקרוביו ומכבד אשתו כגופו עליו הכתוב אומר אז תקרא וה' יענה וכתוב ויביאה יצחק וגו׳ ויאהבה. ויאהב יעקב את רחל ונאמר אילת אהבים ויעלת חן וגו׳ ובבנים ונפשו קשורה בנפשו ובחברים נאמר כי אהבת נפשו אהבו. אמנם האוהב בנו שחרו מוסר:

*גדולה* האהבה שמקלקלת את השורה ודוחקת את הבשר היא מעורת עינים ומחרשת אזנים ואמר החכם על כל פשעים תכסה אהבה וכן נאמנים פצעי אוהב ואומר חכם אחד לא תגיע אל מה שאתה אוהב. עד שתסבול הרבה ממה שתשנא ולא תנצל ממה שתשנא עד שתסבול הרבה במה שאתה אוהב וכד הוי רחימתין עזיזא אפותיא דספסירא שכיבן ולא יקצר המצע מהשתרע לאוהב עם רע וצריך המחזיק במדה חמודה זאת להיות אהבתו נאמנה לכל אדם ואפי׳ ע״א יאהוב בבחינה שהם יצורי ה' ולא ישנא אלא מעשיהם בלבד כמ"ש רז"ל יתמו חטאים לא חוטאים. אבל יתפלל עליהם שיחזירם השי"ת בתשובה ויזכו אל הטובה. ואמרו הוי מקבל כל אדם בשמחה ובסבר פ״י. והוי מקדים בשלום כל אדם אפי׳ עם עכו"ם בשוק

%%% ה

ובישראל חבירו מצוה עליו מן התורה לאהוב אותו כנפשו. שנאמר ואהבת לרעך כמוך. והוא יסוד כל התורה. אם עושה כן מאהבת המקום. כי אז ודאי יזהר בכל דבר הנוגע לכבודו של מקום ולאהבתו. שנקרא ג״כ זה דודי וזה רעי. ואשרי הזוכה למדה זו החביבה מהכל. בה יזכה בקלות לכל המדות הטובות. והוא אוהב נפשו באמת.

וכל אלה ענפי האהבה שאינה תלויה בדבר ואינה בטלה לעולם. הזורע אהבה. יקצור רצון ברכה וטובה רבה. בזה ובבא. ומאלה הענפים. יסתעפו עוד סעיפי אהבות רוחניות

%%% א

אהבת החכמה והמוסר כל טוב בה לא יחסר.

%%% ב

אהבת ימים לראות טוב. להנצל מכריתה ומקטוב

%%% ג

אהבת השם טוב והכבוד בה זבד טוב יזבוד זבוד

%%% ד

עוד יש אהבה טובה וחשובה. אלא שהיא שנואה שלא בזמנה. ונמנעה שלא לדחוק את השעה. כמש"ה השבעתי אתכם גו׳ אם תעירו ואם תעוררו את האהבה עד שתחפץ. אבל יש לנו לצפות תמיד לישועה קרובה:

%% פרק יג

*אמנם* יש באלה האהבות הנז״ל בחינות רעות רבות מגונות מאד מכלות עינים ונפש מדיבות ואלו הן

%%% א

הראשונה אהבת חשק נשים. שאין רע למעלה ממנה כידוע. וכמו שהזהיר עליהם החכם פעמים הרבה לשמרך מאשה זרה. אשת כסילות הומיה. אל תחמוד יפיה בלבבך. כי שוחה עמוקה זונה. הולך אחריה כשור אל טבח יובל. ואשת איש נפש יקרה תצוד. ורועה זונות יאבד הון. ומשחית נפשו נגע וקלון ימצא. אל תתן לנשים חילך. ואין להאריך ברעת הרודף אהבת נשים. ולכן מנעו חז"ל שלא להרבות שיחה אפילו עם אשתו שגורם רעה לעצמו ובוטל מד"ת וסופו יורש גיהנם. ואחאב לא אבד עוה״ב ג"כ אלא ע״י אזבל אשתו

%%% ב

אהבת הבנים אם גדלה כל כך עד שאינו מוכיחם ומדריכם בדרך ישרה. כענין שנא׳ ולא כהה בם. ולא עצבו אביו מימיו. שגורם אבודם מן העולם. ומקהין שני יולדיהם

%%% ג

אהבת קרובים ובני משפחה וחברים ורעים. אם עברה הגבול. עד שיחפה עליהם במעשיהם הרעים. גם יסייע להם במחלוקת. ולא ידקדק אם חטאו ופשעו לשכנגדם. וישמע לעצתם אפי' אינה טובה ולא יסור מדבריהם. גם יבקש להעלותם למעלות בלתי ראויות להם. לעשותם מושלים ורודים בעם. ולא יחוש אפי' הם רשעים. כפי תוקף האהבה ~המתעוורת~{אלטונא תקח: המעוורת} הגוברת.

%%% ד

אהבת החיים. ואורך ימים אם עצמה מאד. תחליש אהבת הבורא כי לא יעמוד בנסיון. וכן אהבה בתענוגים גופניים של עולם עובר. מסירים אהבת עולם עומד.

%%% ה

אהבת הכבוד. התאוה והכבוד מוציאין את האדם מן העולם.

%%% ו

אהבת הממון. אוהב כסף לא ישבע כסף. זו קשה מכולן.

כל אלה אהבות התלויות בדבר. בטל דבר בטלה אהבה ויתבארו עוד אהבות אלו וכיוצא בהן בעז״ה כל אחד במקומה: *החכם* קונה ~לו~{אלטונא תקח: לב} אוהב נפשו ואוהב הטוב. והיה כגן רוה ורטוב. *הרשע* חומס נפשו שונא הטוב ואוהב הרע. על כן לא יראה בטוב עינו יגרע והרע ממנו יפרע. יאכל בשרו בדי עורו מעליו יקרע *הצבוע* מראה עצמו אוהב הטוב מאהבתו לרע. לבו חרש און סופתה יקצור כאשר רוח זרע: *הלץ* אינו אוהב כי אם מה שמועיל לגופו ועצמו נוקר. לכל תכלית חולף הוא חוקר. בין טוב לרע לא יבקר. נבלתו תהיה הפקר. לעוף השמים ולחיתו שדי הנוחר והמעקר. *הפתי* אוהב כל מה שערב לגוף. ולא ידע כי בנפשו הוא אך נגף ~נגף~{אלטונא תקח: נגוף}. ואוהב אשישי ענבים. לחם כזבים. ושירי עגבים. והמה ירדו חדרי בטן מרורות פתנים באו אל קרבו כתער הגלבים. ויש כאן בחינת דעה ששית והיא המצויה אצל *הטפש* הגמור הוא אוהב שונאיו המוחלטים. ושונא לאוהביו השלמים האמיתים כמ"ש סוף פנה א' ונגע זה מתפשט ברוב המון העם העורים יחד עשיר ודל. ביחוד בדור הזה בעו"ה כשלה אמת ברחוב ונכוחה לא תוכל לעמוד אין לה רגל ולא עקב וסנדל. ושקר מרבה רגלים כנדל הולך וחזק וגדל. והתום והיושר חדל וסר מרע משתולל ונבדל. ואינו נחשב כשומשם וגרגיר חרדל. ומאחר שמדח האהבה היא יתד שהכל תלוי בה. בין לטובה בין לרעה. לפיכך צריך חכמה גדולה ואומנות יתרה. להנהיגה דרך ישרה. יראי ה' ואוהבי שמו ינחלוה ויקנו בה עטרה. בלתי נעדרה:
<h3>ד עליית האכילה</h3>
% ד

*עליית* האכילה כבר הארכנו בענינה ~ובבואה~{אלטונא תקח: ובבאור} טובתה ותועלתה ותכליתה אם היא הגונה. וכן נתבאר רעתה והפסדה כשהיא מגונה בכסא שן תחלתו וסופו. יעוין שם תמצא צוף דבש אמרי נועם נופת מתוק אל חכך מכל מקום אחר שבא לידינו לפטרה בלא כלום אי אפשר מלהוסיף טעם לשבח בחכמה ויתרון הכשר. וצריך שתדע כי היא מצוה ראשונה שבתורה. שעליה נצטוה אדה״ר במ"ע מכל עץ הגן אכול תאכל ומיתורא דלשון אכילה כפול שמעת לה. ותו קרא יתירא הוא דאי לל״ת לחוד קאתי. לימא מעץ הדעת ל"ת ולשתוק, אלא ודאי מצוה גמורה היא. ויש לה דין קדימה לכל המצות. כי לא סגי בלא״ה ומתחלה לכך בא לעולם להעלות הרוחני שבדצח״ם ולתקנו. לפיכך היא גדולה מהתענית. שהוא אינו אלא דרך רפואה לנפש החולה. כמ״ש בס״ד בשער המטרה (מעגל ד) משא"כ לנפש הבריאה. וכן מצינו לאליהו ז״ל שהעורבים הוצרכו להביא לו לחם ובשר בבוקר. ולחם ובשר בערב. אע״פ שהיה יכול להתקיים בלי אכילה זמן רב. ובא משולש מרובע בס׳ החכמה אין טוב באדם שיאכל ושתה וגו׳ וכתוב הנה אשר ראיתי אני טוב אשר יפה לאכול ולשתות ולראות טובה גו׳ כי הוא חלקו גו׳ גם כל האדם גו׳ והשליטו {אלטונא תקח: לאכול} ממנו גו' זו מתת אלהים היא. ובהפכו אמר יש רעה גו׳ ולא ישליטנו האלהים לאכול ממנו גו׳ זה הבל. עוד אמר אשר אין טוב לאדם תחת השמש. כי אם לאכול ולשתות ולשמוח והוא ילונו בעמלו. ואף אם ידוע דרך הדרש אמת. ודאי שהכונה על אכילה רוחנית תורה ומע״ט מזון הנפש. מ״מ אין מקרא יוצא מידי פשוטו. כי היא עצמה מצוה גדולה בלי ספק אם היא כתקנה ובכונה נכונה אז כחה גדול מהתענית. וכן כתוב הלא אביך אכל ושתה וגו׳. וכתוב כי צמתם וספוד גו׳ הצום צמתוני: *אבל* על האכילה הרעה נאמר ובטן רשעים תחסר. והכלבים עזי נפש לא ידעו שבעה. וכתיב הרוג בקר ושחוט צאן אכול ושתה כי מחר נמות אתיו אקחה יין ונסבאה שכר. והיה כזה יום מחר. וכתיב אחריו חי ה׳ אם יכופר לכם העון הזה עד תמותון. כי היא מדה כנגד מדה. על הריגתם הבקר ללא דבר. רק למלאות כרסם. על כן נחשבה הריגה כהורג נפש. שאינו מתקן אלא מקלקל להנאתו בלבד לפיכך ענשה מיתה כמו שנקנסה המיתה מתחילה על האכילה הנפסדת וכן בן סורר ומורה ~לדון~{אלטונא תקח: נדון} למיתה. על אכילתו המקולקלת. ואמר החכם אל תהי בזוללי בשר בסובאי יין. דבש מצאת אכול דייך. אכול דבש הרבות לא טוב. ואמר פן אשבע וכחשתי. ואמר ורועה זוללים יכלים אביו ואמר כי תשב ללחום את מושל בין תבין את אשר לפניך ושמת סכין ונאמר כי לא ידע שלו בבטנו. וכתוב ונפש שבעה תבוס נופת. טוב ארוחת ירק ואהבה בה. טוב פת חרבה ושלוה בה מבית מלא זבחי ריב: *וז״ל* רס"ג בס"הא והדעות. ראו קצת בני אדם. כי הראוי שיתנהג בו האדם שער האכילה והשתיה. ואמרו כי המזון בו קיום הגופים והנפשות. ועם זה יש בו ערבות גדולה והוא סבת גידול הגופים ורבוים והעמדת הזרע. והנה אתה רואה שהאדם יצום יום אחד. יחלש אור עיניו ושמעו ומחשבתו וזכרונו ורעיונו. וכאשר יאכל ישובו כל כחותיו כבתחילה. ויש עת שירעב ויכפור באלהיו. ולא יבין מה שיתפלל אליו. והנה אתה רואה ישוב הארץ כולו. אינו ~מושב~{אלטונא תקח: מושם} כי אם במקום הנהרות. בעבור הזרע ושתות המים. וכן מס המלכים. וכן מתנות החיילים. ואליהם יגע המשל באמור כל אדם זה לחמי. ותראה הספרים מבטיחים בהם הצדיקים. כאמרם ועבדתם את ה׳ אלהיכם וברך את לחמך ואת מימיך וכן ועשתה הארץ פריה ואכלתם לשובע. והדומה לזה הרבה ושכל אירוסין וחתונה ולידה ומילה ~מיועד~{אלטונא תקח: ומועד} וחנוך. לא ישלם דבר מהם. כי אם בו. וכן החברה והרעות בין האוהבים. (ארז״ל גדולה לגימא שמקרבת את הרחוקים ומרחקת את הקרובים ומשרה שכינה על נביאי שקר). ואמרו היין מראהו נחמד וריחו טוב וטעמו ערב. ישים ~הדאוג~{אלטונא תקח: הדואג} שמח. והכילי נדיב ורך הלבב גבור. וכבר קבצם הפסוק בשבח באמרו ויין ישמח לבב אנוש להצהיל פנים משמן גו׳ (ואומרים הלצה היין פוקח עורים. ומעשיר עניים. ומיישר החגרים. ושלשתן רמוזים בכתוב א״ת יין. בהיות שלשתם יושבים בחנות לשתות יין הסומא מרוב שמחחו אומר הלא תראה יין זה אדום כנופך. זה"ש אל תרא יין כי יתאדם והעני מצוה למזוג לו עוד כוס ופך. כי יתן בכיס (כתי') אז ידלג כאיל פסח ויתחיל לרקוד זהו יתהלך במשרים) והתבוננתי במאמרם זה ומצאתי רובו טעות. ועוד כי הם הביטו אל טובותי׳. ולא הביטו אל רעותיו. והוא שרוב המאכל גורם הקבסא ומכביד האיברים וממלא הראש והעינים ומביא לידי גויעה בהרבותו. וישיב הלב נמהר. וישנה מדות האדם. ויטה אל תאות המאכל ולהרבות הממון. עד שלא יזכור השבע. וידמה למדת הבהמות והכלבים כמש"ה הנ״ל. גם ישוב כמו האש. אשר מה שיובא אליה תאכלנו מבלי הרגש. כמ״ש ויהי העם כמאכולת אש. גם ישוב כמות. אשר יאסוף אליו כל הבריות. ולא אמר די כמו שכתוב אשר הרחיב כשאול נפשו והוא כמות ולא ישבע. גם ישוב כארבע סבות החסרון. והם האש והמים והמות והעקר. כמו שאמר לעלוקה שתי בנות הב הב שאול ועוצר רחם. ארץ לא שבעה מים ואש לא אמרה הון עד שתהיה עינו רעה במי שיאכל ממנו חלת לחם. אפי' אם יהיה עשיר. ואם יראה לו זה יהיה בלי לב. וכמ״ש כי כמו שער בנפשו כן הוא אכול ושתה יאמר לך ולבו בל עמך וכאשר יראו זה ממדותיו. ישנאוהו המלכים וגדולי בני אדם ומשכיליהם. ולא ישבו עמו. כי כאשר יאכל ימהר. ואם יראה חתיכה טובה. יקפוץ עליה. והוא ראשית מי שישלח יד לאכול. ואחרית מי שישאנה. ועינו אל מה שיבוא מן המאכל מאשר לבו אליו. וכמ״ש כי תשב ללחום הנ״ל. ועוד כי יכוין להפנות עד שיוכל לאכול שנית מהתאוותו לו. וכאילו הוא משפך. שופך מלמעלה ויורד מלמטה. וכמ״ש כי כל שולחנות מלאו קיא צואה בלי מקום. ועוד כי יבא להקיא מרוב המאכל כאשר לא תכילנו האצטומכא כמ״ש פתך (ר״ל אם פתה אותך הצר עין) אכלת תקיאנה ואיה עבי הלב עד שיעזוב תורתו וישכח אלהיו. כמ"ש כמרעיתם וישבעו. שבעו וירם לבם על כן שכחוני. ושכחו ממעשה היין נגוב המוח. אם ישתהו חי. והרטבתו אם ישתהו מזוג. ואיה התגברותו על הסבל. והפסידו את החכמה. וכמ״ש לץ היין הומה שכר כל שוגה בו לא יחכם. ואיה הרפותו את הגידים והרעישם. והמיית הדם וקדחת הדם והמורסות והסמטות. וכהות שטח האצטמוכא. והכשת הכבד. וגרידת שריקת המעים. והמכאובים הגדולים. וכמ"ש למי אוי למי אבוי למאחרים על היין ואיה העברות ~זו~{אלטונא תקח: ו}התועבות ליפות כל גנות. והתר כל איסור. והוא מתהלך בגוף האדם מעט מעט. וכמ״ש ואחריתו כנחש ישוך וכצפעוני יפריש עיניך יראו זרות. ואיה הריגת הנפש והמכות והמאסר והכבל והעונש הלא בו. ואיה כל דרכי האונאה והתחבולות והאבדן. כי אם בו. ומי שירגיל בו את עצמו לסמוך אל המאכל והמשתה מהיתרם. ולא יגיע אליהם. יקחם מאשר ימצא. כמ״ש כי לחמו לחם רשע ויין חמסים ישתו. אבל הם טובים לקחת מהם מעט כפי מה שיעמיד גופו. כמ"ש צדיק אוכל לשובע נפשו וכאשר יראה בשכלו מקום לזה. ישלח תאות המאכל והמשתה. וכאשר יהיה לו מזונו. יעצרנה. ע״כ לשון הגאון ז"ל וכל זה ויותר מזה נכלל בכסא שן בדרך קצרה. והכלל הכל הולך אחר הכונה הטובה היא אם רעה ולפי מה שהוא אדם ולפי המקום והשעה. כי מצינו יחזקיהו מלך יהודה שהיה אוכל ~לפתו~{אלטונא תקח: לפסו} ירק ועוסק בתורה. כי היה מרגיש שהוא טוב לטבעו. וכמ״ש בתד״א אם אתה מתאוה שיכנסו ד״ת לתוך מעיך. אל תכניס תענוגים בתוך מעיך וכ״מ במרע״ה כשעלה לקבל התורה הוצרך למרק אכילה ושתיה שבמעיו לשומו כמלאכי השרת ועמד ארבעים יום וארבעים לילה בלי אכילה ושתיה. וכן אליהו ז״ל כשעמד במערת חורב. וזולת זה אכל בשר ולחם בבוקר ובערב כנ"ל וכן נשתבח יוחנן בן פנקאי שמילא כרסו מקדשי שמים. ולא הניח נותר בעזרה. וראב"ש אכל שתין מיני ליפדי להברות נפשו שיוכל לעסוק בתורה וזולתו חכמים רבים וכמ״ש קצתם בכסא שן ונתגנה פקח שאכל ארבעים סאה גוזלות בקנוח סעודה מפני שהיה רשע. ואע"פ שבודאי היה לפי ערך כחו וגבורתו מ"מ אכילת הרשע נחשבת כמפטם עגל לע״ז ויקלקל בריותיו של הש״י שהכין שולחנו שיהנו בו הטובים שיוסיפו על ידיה כח לשקוד על עבודת תורתו. *החכם* אוכל לשובע נפשו. יגהה ממנו מזור ורפוא *והרשע והצבוע והלץ* נתקשרו יחד למשביע היצר עד כי נגפו *הפתי* כל מגמתו להשביע גופו. עד אשר יצא מאפו. ה' ישביענו שובע שמחות ויסך עמנו בכנפו:
<h3>ה עליית הבושה</h3>
% ה

*עליית הבושת* הוא הבן יקיר לאמת ואמונה. ממנו יתד. ממנו פנה. להזהר מכל מדה מגונה. שכל מי שיש לו בושת פנים. נצול מן החטאים והעונות. כמש"ה ובעבור תהיה יראתו על פניכם לבלתי תחטאו. ואמרו חז״ל זו בושה. שהבושה מביאה לידי יראת חטא מכאן אמרו סימן יפה באדם שהוא ביישן ~ואמר~{אלטונא תקח: ואמרו} כל המתבייש לא במהרה הוא חוטא. וכל שאין לו בושת פנים בידוע שלא עמדו אבותיו על הר סיני. גדולה היא המדה הזאת שהיא אחת מג' סימנים שבאומה הישראלית. ואמר חכם אחד סימן הבנים הכשרים. הבושת הנראה על פניהם. ואמרו במאן דחציף כולי האי ש״מ ממזר הוא:

*בואו* וראו כמה גדול כח הבשת לפני המקום שאפילו עבר אדם כמה עברות ומתבייש מהם. ואינו שונה בהם. הקב״ה מוחל לו על כל עונותיו. כענין שנא׳ למען תזכרי ובושת ולא יהיה לך עוד פ״פ בכפרי לך אשר עשית נאם ה׳ אלהים. וכן מצינו בשאול בשעה שהעלה את שמואל ע״י האשה בעלת אוב. ואמר לו למה הרגזתני להעלות אותי. ויאמר שאול צר לי מאד גו' וה' לא ענני גם ביד הנביאים. גם בחלומות. אבל אורים ותומים נתבייש להזכירם מפני שהרג כהני נוב. ומחל לו הקב״ה כמ"ש מחר אתה ובניך עמי. במחיצתי. וא״ח כל העושה עבירה ומתחרט. מוחלין לו מיד. שנא' וקרבתי אליכם למשפט גו׳ במנאפים ובמכשפים ובנשבעים בשמי לשקר וגו' ולא יראוני. הא יראוני מוחלין לו. וכה״א ומודה ועוזב ירוחם:

*ואמר* חכם אחד הזהר במדת הבושת. כי הבושת מורה על פני הנדיב ואמר מי שיעטהו הבורא מעיל הבושת. יעלמו מומיו מבני אדם:

*גדולה* היא מדת הבושת. שבעבורה יזכה אדם למעשים טובים ולא עוד אלא שזוכה לגן עדן שכך שנו חכמים עז פנים לגיהנם. ובוש פנים לג״ע:

*ואמר* חכם אחד הבושת והאמונה נצמדות. כשתסתלק אחת. תסתלק חברתה:

*ומהו* הבושת. שיתבייש האדם מנפשו וממעשיו בינו לבין עצמו. ויתבייש גם מן האנשים ויהיה צנוע בכל דרכיו ובכל עניניו. וידקדק עליהם שלא יולד מהם שום דופי. ודבר של גנאי. שאם יראו אותם או ישמעום אחרים. שלא יוכל להתבייש מהם. ויסתכל בתחלת הדבר קודם שיעשהו שלא יבא עליו לידי בושה. ויהיה צנוע במאכל ובמשתה. ובכל דבר מפעולות התאוה כדי שלא יתגנה ויתבזה ויתבייש מן הבריות. ויתרחק מן הכיעור ומן הדומה לו:

*כלל* הדבר יתבייש מן הבורא. הרואה מעשיו במסתרים. ויודע מצפוני לבו. ואז יגיע למדה זו על שלמותה כמ״ש ח״א. כשתעשה דבר בתוך ביתך תתבייש מבני ביתך וכשתעשה דבר בשוק תתבייש מן האנשים. ואם לאו תתבייש {אלטונא תקח: מעצמך. ואם לאו תתבייש מנפשך. ואם לאו תתבייש} מן הבורא. והיא המעלה העליונה במדת הבושת שיתבייש מן השי"ת. כענין שנאמר אלהי בושתי ונכלמתי להרים פני אליך:

*ארבע* מדות בבעלי בושת. אחד המתבייש לעשות עברות בגלוי. ועושה בסתר הרי זה גונב דעת עליון ורעתו רבה מאד כאילו כופר בעיקר כמ״שה הוי המעמיקים מה׳ לסתיר עצה והיה במחשך מעשיהם ואמרו מי רואנו ומי יודעני. השני שמתבייש מלעבור עברה גם בסתר כי ירא שמא יודע לב״א על זה אמרו מתוך שלא לשמה בא
לשמה. הג' אם יחשוב איך אעשה בסתר הרע הזה. ואתבייש מן העבד יותר מלפני האדון. ואגנוב דעת העליונה. זאת היא מעלה טובה. הרביעי אם יתבייש האדם בגלוי ובסתר מפני השי״ת בלבד. אין למעלה הימנו:

*הוו* זהירין במדת הבושת. שבשעה שאדם מתבייש מן האנשים. הרי הוא נזהר מן הדברים המגונים והמכוערים. ואינו נכשל בהן. כל שכן אם מתבייש מן הבורא שלא יכשל בדבר עברה ועון. וכל מי שאין לו בושת פנים כבר הותרה הרצועה בעיניו כמ"ש ח״א סוף מה שקבלנו מדברי הנבואה כשאינך מתבייש. עשה כל רצונך ואמר לא יגיע לביישן חשד כאשר לא יגיע לנאמן קול מן הגזלות והחמסים והגנבות. ושאלו לחכם מהו הבושת ואמר השכל. ואמרו לו מהו השכל. אמר הבושת (וראיה כי קודם שאכל אדה״ר מעה״ד נאמר ולא יתבוששו. ומה שיקשה המקשה א״כ טובה גדולה נגמל אדם על עונו. עמ"נ בראשיתו ישוב ע״ד הפשט) וכן מותר האדם מן הבהמה אין כי אם בבושת ובהשכל. *וא״ח* הבושת היא דרך החיים הארוכים:

*ואמר* אחר חיי בני האדם בזכות האמונה והיראה ימים. ואח״כ חייו במדת הבושת והענוה והשכלות:

*אבל* הבושה הרעה מאד. אין צריך לומר שלא לבייש אחרים וכ"ש שלא לבייש בן אדם ברבים. מפני שהיא מן העברות החמורות שבתורה. כך אמרו חכמים ז״ל כל המלבין פני חברו ברבים אין חלק לעוה"ב והיא שניה לרציחה כאילו שופך דמו. דחזינא ליה דאזיל סומקא ואתי חיורא (עלח"ש אבות):

*ועוד* אמרו כל המבייש. סופו מתבייש. ולא עוד אלא שמלאכי השרת דוחפין אותו. ומראין קלונו לכל באי עולם:

*ועוד* אמרו כל היורדין לגיהנם עולין. חוץ משלשה שיורדין ואינן עולין. ואלו הן הבא על אשת איש. והמכנה שם לחברו. והמלבין פני חברו ברבים. אמרו בשביל שחשדו אביהו לירבעם ברבים. שא״ל ועמכם עגלי הזהב נגפהו ה׳ לאביהו ומת קודם ירבעם. ובשביל שהלבינו פני בר קמצא ברבים סייעו הקב"ה ונחרב בית המקדש אלא אפי׳ להודיע בושת עצמו ברבים אסור ואחז״ל חציף מאן דמפרש חטאיה אם אינו חטא מפורסם. ואע"פ שהבושה קשה. אם טעה אדם אל יתבייש לחזור ולהודות על האמת. כי היא מדת החכם. וחלופה בגולם ומי שהוא בוש להודות על האמת הוא הנקרא עז פנים בלי ספק. כמש״ה ומצח אשה זונה היה לך מאנת הכלם ואם חטא שוגג או מזיד בדבר מדברי תורה והמצות. אל יתבייש להתודות עליו לפני המקום. וכן כשיסופק בדבר מד"ת או מדברי קבלה. או בשום דבר מצוה או חכמה. אל יתבייש לשאול עליה. אפי׳ לקטן במעלה ובשנים שכך אמרו איזה חכם הלמד מכל אדם. ולא הביישן למד. ואל יתבייש אדם בדבר שאינו יודע. לומר שאינו יודע. ועל מה שלא שמע. לא שמעתי. כמ"ש וישמע משה ויטב בעיניו. וא"ח הודה ולא בוש לומר לא שמעתי. וכתוב אשר חכמים יגידו ולא כחדו מאבותם ראובן הודה ולא בוש. יהודה הודה ולא בוש. ותנא דבי אליהו ישאל אדם את הפסוק. אע״פ שהכל משחקין עליו. יכניס עצמו לגופה של תורה. אע״פ שאינו בקי בהלכה כלום. שנאמר אם נבלת בהתנשא ואם זמות יד לפה:

*וכן* אל יתבייש להזהיר לבני אדם להדריכם בדרך טובה. כי בושת זה הוא רע מהעזות ואינו מדרך השלמים במדותם:

*ירגיל* אדם עצמו שלא יעשה דבר שחברו מתבייש לומר לו. כגון אדם שיש לו חבר. ונכנס אצלו לבקרו ומוצאו שהוא טרוד בעסקיו (או שמתעכב ביותר) וחברו מתבייש לומר לו לצאת וע״ז נאמר הוקר רגלך מבית רעך פן ישבעך ושנאך. וכן אם יתאכסן בבית חברו. והוא מצטער אם מחמת דוחק הדירה. או שקשה עליו ההוצאה. והלה מתבייש ממנו ואינו אומר לו שיצא. או שיקרא כתבים של חברו וזה מתבייש לומר לו שלא יקרא או שמסתכל בכליו ובחפציו (אצ״ל באשתו ובבניו) וקשה בעיני חברו שמכניס עין הרע בשלו אע״פ ששותק ונמנע מלביישו וכל כיוצא בזה ידקדק מאד שלא יכביד בשום דבר על חברו ולא ישאל ממנו שום דבר במתנ' או להשאיל ולהשכיר לו כלים (שאינן עשוים להשאיל ולהשכיר~)~ שמקפיד עליהן או שיודע בחברו דגברא קפדנ' הוא אפי' במאי דלא קפדי אינשי) ואין צ״ל שלא יבקש ממנו הלואת מעותיו. במקום שיודע שאינו עושה ברצון טוב אע״פ שמתבייש להשיב פניו ריקם. ובזה יובן מ״ש רפ״בי ישראל קדושים הם. יש שיש לו ואינו רוצה כו׳. שהכל תמהים ע״ז דקרי ליה קדוש והתו׳ נדחקו ומלבד זה קשה למה בשביל שוטה זה יאבד הצדיק זכותו שלא יהנה ממנו. ואם אינו רוצה. פשיטא שלא יהנה ממנו בע״כ. אלא ה״פ אע״פ שבאמת אינו רוצה מדעתו. מ"מ מפני הבושה אומר רוצה אני. בעל כרחו שלא בטובתו. כענין שכתוב אכול ושתה יאמר לך ולבו בל עמך. ואפ״ה קרי ליה קדוש. שהרי מ״מ מראה סימן ישראל הכשרים שיש לו בושה על פניו. ומפני שאין ביד האדם לבחון תמיד בין מי שעושה בלב שלם ורוח נדיבה. או מחמת בושה בלבד. לפיכך נמנע רפ״בי מלהנות מכל אדם אפי' ממי שידע שיש לו עושר ונכסים וכבוד. וגם בפיו מילא לאמר שיכבדנו שמא אין פיו ולבו שוין וכן מצינו שנמנעו החכמים ז״ל אפילו מלהיות אצל פוסקי נדוניא מדאגה מדבר שלא יפריזו יותר מדאי בסבת הבושה מבני אדם גדולים כמ"ש עלויי דידי היינו עשויא ואצ"ל שלא יתקרב אדם אצל עשירים בדברי ריצוי וחבה עד שיתיר ~פת~{אלטונא תקח: פס} ידו ויאצל עליו מהודו כמתנת ידו וזהו בעיני שני לגזל וע"ז המלצתי הכתוב את מי עשקתי את מי רצותי גו׳. שי״ל מאי רבותיה שלא עשק. כ״ש אמרו מי רצותי. שלא רצץ עזב דלים כפירוש פשטנים שאין לו הבנה מה התפארות בזה לשופט ישראל שלא ישבור קנה רצוץ אלא כך הוא כוונת הכתוב שבא לפרש דבריו במ״ש לא עשקתי. היינו לא רצותי. כלומר אף לא עשיתי רצוי לבן אדם כדי שיהנה אותי ויכבדני במתנה מעצמו. כי לעולם גם זה היה נחשב גזל ועושק בעיני:

*והמתארח* אצל רע עין סופו להקיא מה שנהנה משולחנו. כמש"ה פתך אכלת תקיאנה. וכן מעותיו אינן בכלל ברכה. כמ"ש רז״ל על מעות של אשראי ודכוותייהו. ודאתי נמי מעות רעות נינהו ואין בהם סימן ברכה. לפיכך יתרחק אדם משאלה מבן אדם כמותו אם לא יודע בודאי שהוא טוב עין ונפש טובה רוח נדיבה. כענין שאמרו באיוב כל הנוטל פרוטה מאיוב מתברך לפי שכל מה שהיה נותן. בעין יפה. נתן. שרתה בה ברכה. שאל ממי שהעושר והנכסים שלו. ברכת ה' היא תעשיר ולא יוסיף עצב עמה כי אפילו הנדיב שבבני אדם מתנתו מעוטה וחרפתו מרובה ואי אפשר שלא יקל ענינך אצלו אחר ששאלת ממנו ונתן שאלתך אפי' אוהבך כנפשך. סופך מתבזה בעיניו. ואמר חכם אל תאהב מבני אדם אלא מי שמראה עצמו שאינו יכול לעמוד בלתי עזרתך. אע״פ שאתה צריך לעזרתו יותר ממה שהוא צריך לעזרתך. ואם תחטא ימחול לך ויראה עצמו כאילו הוא החוטא וישאל ממך דברים כדי שלא תתבייש לשאול ממנו לפיכך כשתראה אדם מונע עצמו מליהנות ממך שום דבר התרחק ממנו מאד שלא תהנה ממנו. וזה סימן ברור בידך לידע שאין לבו שלם עמך ורע עין הוא. ומתירא שלא תשאל ממנו דבר. או שיוכל להתפאר עליך שהיטיב לך כך וכך. ועליו ארז״ל לא כלבא אנא דמהנית לי ולא מהנינא לך. לכן הזהר מלחלל הדר פניך לשאול מבני אדם. שאחר שנתחלל הדר פניך. אי אתה מוצא מי שיחזירנו לך. והרוצה להרגיל עצמו במדת הבשת. ~יעמד~{אלטונא תקח: ישב} תמיד לפני מי שמתבייש ממנו:

*יש* מבייש חברו ולא בשביל ששונא הוא לו. אלא כדי לסלק בשתו. כגון שהוא עושה דבר בושה. וכשמכלימין אותו. אומר מה עשיתי בזה. והלא פלוני ופלוני עשו כמוני. ובזה הוא מקיל בשתו ממנו. ויש בזה רעות גדולות. האחד שהוא מבייש אחרים בשביל הנאתו (ואם אינן בכאן ואין מגיע להם בושה מחמת זה. מ"מ הרי הוא מתכבד בקלון חברו. שאחז״ל שא״ל חלק לעוה"ב). ונראה שבמוציא לעז הדברים אמורים או אפילו אמת הדבר שמא שגג בכך. או שמא עשה תשובה. (וכן אם טעה וסבו' מותר הוא מחמת שראה לפלוני שעושה כיוצא בו בדבר שאינו ברור לאסור. אין בזה חטא אלא אדרבה זכות הוא לשאול לפלוני לברר הספק) אבל בידוע שעושה במזיד ולא שב. הרי אמרו מפרסמין את החנפים. והשני שהוא מתקשה בזה לשוב. כי מתעצם בזה לומר שלא חטא. כענין שכתוב הנני נשפט אותך על אמרך לא חטאתי. והשלישי שהוא מחטיא את הרבים. כי מתוך כך יהא אותו חטא קל בעיניהם. אחר שהסיר הבושת ממנו וילמדו אחרים ממנו ביחוד כששומעים שפלוני ופלוני כך עשו ויחשבוהו לאמת. ויעשה בעיניהם כהתר. ואם אומר שקר על אחרים כדי להקל בשתו. אז ענשו גדול. שנותן דופי בכשרים. ועוד הרבה רעות תלוים בזה: 

*יש* מתבייש אם ימנע מן העבירות. כגון שנהגו אנשי עירו בעבירות ידועות ומביישים את הנמנע מלנהוג כמותם כמו להסתכל בנשים או לשחק עמהם. ולדבר שיחה בטלה שחוק וקלות ראש או למסוך יין ושכר בחברתם. ולראות עניני צחוק או לצחק בכתותם. וכיוצא בזה משאר עבירות. ומתלוצצים במי שאינו הולך בדרכיהם ועושה כמעשיהם. בזה צריך להתחזק לסבול הבושת. ולמנוע עצמו מהעברות. כי בוש פנים כזה. יורש גיהנם. וכן יש מתבייש אם מקיים מצות ~אלטונא תקח: עשה~ שלא נהגו העם לקיימם. אל יתבייש מפני המלעיגים. ולא יניח שום מצוה בעבור הבושה. כי צריך להתבושש מפני הבורא יתברך שצוה על המצוה. ואוי לעבד מלך שיעזוב מצות מלכו. בשביל איזה בושה שיקבל מבני אדם בעשותו מה שצוהו אדוניו. וכן אם יתבייש אדם להודות על האמת. גם זה חולי רע מאד ואין לך כלימה גדולה מזו. וכן המתבייש להוכיח בני אדם. הרי זה מגונה. או היושב לפני רבו. ומתבייש לשאול מה שאינו יודע. או אינו מבין דברי רבו ושותק אולת היא לו וכלימה וע"ז נאמר אם נבלת בהתנשא. ואם זמות יד לפה. הלא תראה מ"ש דוד המע״ה ואדברה בעדותיך נגד מלכים ולא אבוש. החסיד נקרא ע״ש הבושה. תרגום חסד חסודא הוא לשון בושה בארמית. ות״א והחסידה וחוריתא לשון לובן כי המתבייש פניו מתלבנין. כמ״ש רז"ל דאזיל סומקא ואתי חיורא. וכן כתוב לא עתה יבוש יעקב. ולא עתה פניו יחורו. ולפיכך שם חסיד מורה שצריך לסבול בושת כדי לקיים התורה ולא ישגיח בלצים וכענין שכתוב זדים הליצוני מתורתך לא נטיתי. ובלבד שלא יראה גדולה במדת חסידות יתרה שאינה הגונה להראות ברבים ולפני בני אדם גדולים. כאילו הוא מדקדק במצות יותר מהם. כענין יהודה בן נקוסא דהוה מפסע וכן אליעיר זעירא דהוה מסיים מסאני אוכמי ודכותייהו. שהיו עונשין אותם. אלמלא לא היו ראוים לכך. כי לא כל הרוצה ליטול את השם יטול. וחיישינן ליוהרא:

*אבל* החסידים האמתיים הם נעלבים ואינן עולבים. כדרך שהיו נוהגין הנביאים. שנאמר גוי נתתי למכים ולחיי למורטים פני לא הסתרתי מכלימות ורוק. וכתוב וה׳ אלהים יעזר לי על כן לא נכלמתי ואדע כי לא אבוש. וכן החסידים זוכים לרוח הקודש ולנבואה. ככתוב אז דברת בחזון לחסידך. א״ח יביישוך ואל תבייש. לכן צריך האדם ליזהר שלא יגיע לשום אדם בעולם בושת בסבתו. גם בדברי תורה אם ישא ויתן עם חבירו ושומע שחבירו טועה. לא יאמר לו טעית (אם הוא רבו או גדול ממנו. כי בחברים ממש. מצינו בתלמור פעמים רבות שא״ל ר׳ ישמעאל לר״ע עקיבא טעית. וכן הרבה עשו כך. ואצ״ל בתלמידים שמצוה לגעור בהם ולהכלימם. כדי לחדדם ולזרזם. וכמ״ש זרוק מרה בתלמידים. וכן מצינו ג״כ דברי קנטור רבים קשים ומרים בלשונות חכמי התלמוד בהתווכחם עם תלמידיהם. ועמ״ש בס"ד במ״א על בחו"י) או אינך מבין או כיוצא בלשון שמתבייש בו. והכל לפי מה שהוא אדם המבייש והמתבייש. אך יעשה עצמו כאילו לא הבין שטעה. ביחוד אם הוא בפני רבים. וכן לא יכנה שם לחבירו כשמתבייש בו. והוא מהעונות הגדולים ר"ל ואם יחפץ לדבר עם מי שיש לו שם כינוי גם שלא בפניו. יאמר פלוני ששמו כך ממקום פלוני או בנו של פלוני. או יתן בו סימנים אחרים עד שיהא ניכר זולת הכינוי. לא יתפאר אדם ברבים פלוני רצה לתת לי או לבני ביתו ואני לא רציתי אותה או בקש ממני בתי ומנעתי ממנו והדומה לזה. כי בזה הוא נותן כבוד לעצמו ומטיל גנאי בחבירו. או פגם בבתו. וכן ידקדק בכל ענין שלא יגיע בושת לחבירו מתוך דבריו. ובבן אומתך לא תתן דופי. לעולם יהא אדם מן הנעלבים ואינן עולבים. ומן השומעים חרפתם (אומרים דרך הלצה אפי' ששומעין חרפת המחרפים עצמם. שכל הפוסל במומו פוסל אעפ״כ אינן משיבין הלא אתה כך) ואינן משיבין. עליהם הכתוב אומר ואוהביו כצאת השמש בגבורתו. מדה כנגד מדה. יען אשר שמע חרפתו ונהפכו פניו לירקון יבהיקם הקב״ה יותר מאור השמש. שנא׳ וכבוד ה' עליך זרח. וי״ל למה כאור השמש דוקא לפי שגם השמש הוא היה עלוב מקטרוג הלבנה ושמע ושתק. לפיכך נגזר מיעוט על הלבנה והשמש גדל אורו ונכפל כמ״ש בס״ד בלשכת שרים. וגדרו הפלוסופים הבושת. שהיא הנהגת הדברים על מנהגים הטובים. והניחום על אופניהם הנעימים ומי שמתבייש מלעבור על מנהג הטוב והרצוי לאלהים ואדם תגדל מעלתו ויהיה אדון. ומי שיעטהו השי״ת מעיל הבושת. יעלמו מומיו מבני אדם הבושת והאמונה נצמדות בהסתלק האחת תסתלק חברתה. למדנו בושה מגמל. והוא אחת משלשה סימנים שבאומה זו:

*החכם* איש בושת יתן למכהו לחי ישבע בחרפה ודעת ואינה נחלשת. כאלם לא יפתח פיו וכאלם אזנו חרשת. אך נפשו מלבייש אחרים מתבוששת:

*הרשע והלץ* פניהם גיד ברזל ומצחם נחושת. ולא יודע עול בושת:

*הצבוע* קורי אך בו״ש יארוג מעשה רשת:

*הפתי* נפשו עריה בושת בבזיון עצמו וזולתו אינה מרגשת:
<h3>ו עליית הבחינה</h3>
% ו

עליית הבחינה

*כה* אמר בח״ה מפני שהיתה הבחינה בחכמה הנראת בבריות הש״י הדרך הקרובה אל בירור מציאותו והנתיב הסלול לדעת אמתתו. והתחייבנו להביא כל הענינים אשר בהם נתחייבנו בעבודת האל יתעלה אשר בראנו לה כמש״ה והאלהים עשה שייראו מלפניו. ונאמר תחלה כי טובות האל יתברך על ברואיו ואם הם כוללות את כולם כמ״ש טוב ה׳ לכל. רובם כעורים מהכירם ומהבין גודל מעלותם ואינם משכילים ענינם מפני שלשה דברים:

*אחד* מהם רוב התעסקם בענין העולם ותענוגיו והתאוותם מה שלא יגיעם ממנו (שכך אמרו חכמים ז״ל אין אדם מת וחצי תאותו בידו. כי אין קץ לתאוותיו. ולא תשבענה עיניו. לכן לא יפנה להכיר חכמת הבורא והשגחתו בעולם הלז) והתעלמם מהביט אל טובות הבורא עליהם. מפני שלבם תלוי בעוצם מה שהם מקוים ממלוי תאותם והשלמת משאלותם. כי כל אשר יגיעו ממנו אל מעלה. מבקשים מה שהוא למעלה ממנה. ודורשיס מה שאחריה. ותמעטנה בעיניהם הטובות הרבות. ותקטננה אצלם המתנות הגדולות עד שהם חושבים כל טובה שיש לזולתם כאילו נשללה מהם. ומה שהגיעם ממנה רעות מוצאות אותם. ולא יבינו אל פעולת ה׳ המטיב בהם אליהם כמ"ש רשע בגובה אפו בל ידרוש אין אלהים כל מזמותיו:

*והשני* צאתם אל העולם הזה והם נמשלים כבהמות סכלות. כמ"ש ועיר פרא אדם יולד. והתגדלם בטובות האלהים העודפות. והתגלגלם בהם עד ששבו אצלם רגילות וידועות כאלו הם עצמיות להם. בלתי סרות מאתם. ולא נפרדות מהם כל ימי חייהם. וכאשר ישכילו ותתחזק הכרתם יסכלו טובות הבורא עליהם. ואינם משימים על לבם חיוב ההודאה עליהם מפני שאינם יודעים מעלת הטובה והמיטיב בה אליהם ומשלם בזה לתנוק שמצאו איש אחד מאנשי החסד במדבר וחמל עליו. ויאספהו אל ביתו ויגדלהו ויאכילהו וילבישהו ויתנדב עליו בכל הטוב לו עד שהשכיל והבין אופני דרכו טובתו ואחר כן שמע האיש ההוא על אסיר שנפל ביד שונאו. והגיעהו אל תכלית הצער והרעב והעירום ימים רבים ונכמרו רחמיו על צערו ופייס לשונאו עד שהתירו ומחל לו את דמיו ויאספהו האיש אל ביתו והיטיב לו במקצת הטוב אשר הטיב בו לתנוק והיה האסיר מכיר בטובת האיש עליו ומודה עליה יותר מן התנוק שגדל בה מפני שיצא מענין העוני והצער אל ענין הטובה והשלוה בעת שהכרתו בה גמורה על כן הכיר טובת האיש החסיד וחסדו מאד והתינוק לא הבין מעלת הטובה עליו אע״פ שהתחזקה הכרתו והתישב בדעתו מפני שהיה רגיל בה מימי נערותו ואין איש מאנשי השכל מסתפק שחסדו וטובו על התינוק כוללים ונראים יותר ושהוא חייב בה בהתמדת ההודאה והשבח עליהם יותר ~מזה~{אלטונא תקח: וזה} דומה למ"ש ואנכי תרגלתי לאפרים קחם על זרועותיו ולא ידעו כי רפאתים:

*והשלישי* מפני מה שמוצא אותם בעולם ממיני הפגעים ומה שמגיע אליהם מעניני ההפסד בגופם ובממונם ולא הבינו סבות אופני טובתם בהם ותועלות הנסיון והמוסר להם כדבר הכתוב אשרי הגבר אשר תיסרנו יה ומתורתך תלמדנו ושכחו כי הם וכל אשר להם טובות שהיטיב להם הבורא יתב' נדבה וחסד וגזר בהם בצדק כפי מה שחייבה חכמתו וקצו בהראות צדקו בהם ולא שבחוהו בהגלות חסדו עליהם והביאה אותם סכלותם לכפור בטובה ובמוטיב בה להם ואפשר שתביא הסכלות רבים מהם להתחכם עליו במעשהו ובמיני ~הבריות~{אלטונא תקח: הבריאות} אשר בראם לתקנתם ומה נדמו בזה אל אנשים עורים הובאו אל בית מוכן להם בכל תועלותיהם והושם כל דבר בו על מכונתו הטובה והותקן על התקון הנאה והנאות לתועלותם וכונת תקנותם וזומן להם בו עם כל זה כחלים מועילים ורופא חכם לרפאם בהם כדי שייטיב ראותם והם התעלמו מעסוק ברפואת עיניהם ולא שמעו אל הרופא אשר היה מתעסק ברפואתם והיו הולכים בבית בענין רע מעורונם וכל אשר הלכו בבית נכשלו בדברים המוכנים לתועלותם ונפלו על פניהם. והיה מהם מי שנפצע ומי שנשבר ורב צערם ונכפלה רעתם והיו מתרעמים על בעל הבית והבונה אותו וגנו את מעשיהו והיה בעיניהם כמקצר וכמנהיג רע וחשבו כי לא כיון בהם כונת טובה וחסד כי אם כונת הצער והנזק וגרם להם זה לכפור בטובת בעל הבית וחסדו כמו שאמר החכם וגם בדרך כשהסכל הולך לבו חסר ואמר לכל סכל הוא (ואמר אולת אדם תסלף דרכו ועל ה׳ יזעף לבו) וכיון שהוא כן התחייבו אנשי החכמה והמדע להעיר מי שלא הבין טובות הבורא ולהורות בני אדם לדעת יתרונם בדרך שכלם כי כמה טובות מנע בעליהם ליהנות מהם וערבב שמחתו בהם חסרון הכרתו אותם וידיעתו מעלותם וכשמעירים את בעלי הטובות להכיר אופני יתרונם ומגלים להם מה שנעלם מדעתם מהם. יגדל שבחם ותרבה הודאתם למיטיב להם וישיגו בזה אל התענוג וההנאה בהם בעולם הזה ולשכר טוב לעולם הבא וכבר אמר החכם בענין הזה דברי חכמים כדרבונות וכמסמרות נטועים בעלי אסופות דמה דברי חכמים לדרבונות בענין ההערה ודמה אותם למסמרות נטועים בעבור קיום עניניהם בלבבות וקיום אופני החכמות בהם וכבר פירשו בבעלי אסופות בעלי החבורים בהסתרת (מלת) דברי אשר בתחלת הפסוק והטעם וכמסמרות קבועים דברי בעלי אסופות כי הספרים המחוברים במיני החכמה קיימים עומדים. אין תועלתם נפסקת וע״כ דמה אותם למסמרות נטועים. וצריך שנבאר עתה מענין הבחינה ששה ענינים. הראשון מהם מהות הבחינה ואמתתה. והשני אם אנחנו חייבין לבחון בברואים אם לא. והשלישי איך אופני הבחינה בברואים. והרביעי כמה מיני סימני החכמה בברואים אשר נוכל לבחון מהם. והחמישי איזה מהם קרוב אלינו ואנחנו חייבין לבחון בו יותר משאריתם. והששי במפסידי הבחינה והדברים התלוים בה:

%% פרק א

*אך* מהות הבחינה. היא ההתבונן בסימני חכמת הבורא בברואים ושערם בנפש כפי הכרת כח המבחין. כי החכמה ואם סימניה נחלקים בברואים. היא ביסודה ועיקרה אחת. כשמש אשר היא אחת בעקרה בעצמה ומתחלקות מראות נצוציה בשמשות הנעשות מן הזכוכיות הלבן והשחור והאדום והירוק ומשתנה אורה כפי השתנות צבעי הזכוכית וכמים שמשקין בהם הפרדס שפרחיו שונים זה מזה במראה על כן התבונן בבריאת הבורא מקטנם ועד גדולם. והתיישב בנעלם ממך מהם תמצאם כאשר ספרתי לך בע"ה ומפני שהם מתחלקות בברואים התחייבנו להתבונן ולחשוב בהם עד שיתיישב ענינם בנפשותינו וינוח ברעיונינו ואילו היו סימניה על דרך אחת בברואים כולם לא היה ענינה מסתפק על אחד מהם והיה המשכיל והכסיל שוה בהכרתם והעלה בזה שהדבר שהוא עושה מעשה אחד תדיר. מורה שמעשהו אינו לרצונו. אך הוא עושה בטבעו שהוטבע עליו בלבד ויש לו מכריח שמכריחו על המעשה ההוא ואין לו יכולת לשנות ממנו כאש אשר לו כח השרפה בלבד וכמים אשר מקררים בטבעם בלבד ואשר הוא עושה בחפצו יראו ממנו מעשים משתנים בעתים משונים ומפני שהבורא יתברך חפץ במעשהו ואיננו מוכרח ולא צריך ולא מוטבע עשה הדברים משתנים זה מזה כפי שמחייבת חכמתו בכל עת כדי שיורה השתנותם על אחדותו ועל חפצו בפעלו כמו שאמר כל אשר חפץ ה' עשה בשמים ובארץ והאלהים יודע אם בעבורה לא היו כל הבריות בדמות אחד ובתמונה אחת. והדין נותן בעבור זה השתנות סימני החכמה בברואים וחכמתו יתברך נעלמה מהשיג. אך זכרנו אחד מהרבה פנים שלא הגענו אליהם. ולו יתעלה החכמה המגעת ואין אלוה מבלעדו:

%% פרק ב

*אך* אם אנו חייבין לבחון בברואים אם לא נאמר כי הבחינה בברואים והבאת ראיה מהם לחכמת הבורא יתברך אנו חייבין בה מן המושכל ומן הקבלה ומן הכתוב. מן המושכל כי השכל מעיד שיתרון המדבר על שאינו מדבר הוא בעבור יתרון הכרתו והבנתו וקבולו דעת יסודי החכמות המקויימים מכל העולם כמ"ש הכ' מלפנו מבהמת הארץ ומעוף השמים יחכמנו וכשאדם חושב ביסודי החכמה ובוחן סימניה יהיה יתרונו על הבהמה כפי הבנתו ואם יתעלם מהם. לא יהיה דומה לבהמה אך יותר גרוע ממנה. כמש"ה ידע שור קונהו וחמור אבוס בעליו ישראל לא ידע גו׳. ומן הכתוב מה שאמר שאו מרום עיניכ׳ ראו מי ברא אלה ואמר כי אראה שמיך מעשה אצבעותיך ירח וכוכבים אשר כוננת. ואמר הלא תדעו הלא תשמעו הלא הוגד מראש לכם ואמר החרשים שמעו והעורים הביטו לראות. ואמר טוב ללכת אל בית אבל מלכת אל בית משתה. באשר הוא סוף כל האדם והחי יתן אל לבו. ואמר החכם עיניו בראשו והכסיל בחושך הולך. ואמר ואורח צדיקים כאור נוגה הולך ואור עד נכון היום. דרך רשעים כאפלה לא ידעו במה יכשלו:

*ומן* המקובל מה שאמרו חז"ל. כל היודע לחשב תקופות ומזלות ואינו מחשב. עליו הכתוב אומר והיה כנור ונבל תוף וחליל ויין משתיהם. ואת פועל ה׳ לא יביטו ואת מעשה ידיו לא ראו ואמרו מנין שחייב אדם לחשב תקופות ומזלות שנאמר ושמרתם ועשיתם כי היא חכמתכם ובינתכם לעיני העמים. איזוהי חכמה ובינה שהיא לעיני העמים הוי אומר זה חשבון תקופות ומזלות. ואמרו הוי מחשב הפסד מצוה כנגד שכרה ושכר עברה כנגד הפסדה. ואמרו אלמלא לא נתנה תורה לישראל. למדנו צניעות מחתול. ועריות מיונה. ודרך ארץ מתרנגול וגזל מנמלה (ובושה מגמל. כנ"ל. כ על כן הוא אוחר בין הגמלים כשנזקק ולפיכך הסתירתו תורה. שכתוב ובניהם שלשים) וכבר התבאר חיוב הבחינה בברואים ~ואהבת~{אלטונא תקח: והבאת} הראיות מסימני החכמה ואתה דע לך:

%% פרק ג

*אך* איך אופני הבחינה בברואים. נאמר כי הבחינה בברואים היא העיון בפנות העולם ותולדותיהם המחוברים מהם ובתכונת חלקי כל מורכב ואופני תועלתו וסימני החכמה בבריאתו ובמתכונתו. דמותו ועילתו המשלימה (התכליתית) אשר לה נברא והדרת רוחניות העולם ועלוליו (פעוליו) ומעולליו (פועליו) ותקנתו התמימה שנברא בעבורה ולדעת רוחניות העולם הזה. וגשמותו ומדברו ודוממו ונחו ונעו וקפאיו וצמחיו ועליונו ותחתונו. ושהבורא יתברך הרכיבו הרכבה נכונה. וסדרו סדור מתוקן וחלק אותו חלק מבואר. ושמהו רומז אליו ומורה עליו כאשר תורה המלאכה על עושהּ והבנין על בונה. וראוי שתדע כי כל העולם מחובר מגשמיות ורוחניות. נמזגו ונתערבו. עד שקצתם מעמיד את קצתם. כנפש וכגוף בחיים. וסימני החכמה בכל זה על שלושה ענינים. האחד מהם סימנים מבוארים וגלויים. אינן נעלמים מן הכסילים. כל שכן מן המשכילים. כתנועת גלגל השמש ממעל לארץ ביום להאיר פאת הישוב. ויהנו בה הברואים כמש"ה תזרח השמש יאספון וגו' יצא אדם לפעלו ולעבודתו עדי ערב מה רבו מעשיך ה׳ כולם בחכמה עשית וגו'. והשני סימנים נעלמים מן הברואים. אשר לא ידע קשרם כי אם המשכיל המבין כמות ישרים הכולל כל בשר ובו תקנת העולם. כמש"ה וירא אלהים את כל אשר עשה והנה טוב מאד והנה טוב מות (מאמר רז"ל עב"ר פ"י ועי"ז הוא זוכה לאור באור פני מלך חיים) ואמר החכם ושבח אני את המתים שכבר מתו מן החיים אשר המה חיים עדנה. והשלישי סימני החכמה שהם נראים מצד אחד ונעלמים מצד אחר ולא יכירם מי שבינתו מעוטה אלא לאחר שהתיישב בהם וידקדק עליהם כהשתנות עניני השנה בארבע תקופותי' והדומה לזה והחכם המבין יברור לו מן העולם דעת רוחניותיו ודקותו וישימם כסולם להבאת הראיות על בורא הכל יתעלה וידבק בעבודתו כפי גדלו ורוממותו בלבו וכפי הכרתו סימני טובותיו וחנותו אל כל מעשיו ואת אשר חננו מרוב הטובות ואת אשר נשאו מבלי מעשה שקדם לו ולא מדה יתרה התחיל בה התחייב לו בעבורם הגמול הטוב מאת האלהים. ואח"כ יברור לו מגשמי העולם מה שיש בו הנאת גופו ותקון ענינו בעולם כפי הצורך הספוק בלבד ויעזוב שאר מותרי העולם ומשכיותיו (חמודותיו) המטרידים את הלבבות מן האלהים להשתדל לעשות לאחריתו ולאשר הוא הולך אליו ~אלטונא תקח: ו~לאחר מותו ויחשוב העולם וקנינו צֵידה מגעת ליום מועדו ולאחריתו ויקח ממנו מה שילך עמו בנסיעתו בלבד ~והשכל~{אלטונא תקח: והסכל} בדרכי העולם ובשימוש החכמה בו יחשבהו בית עולמים מכון שבתו ומשתדל בו בכל יכולתו וישיב כל לבבו אליו וכל עמלו והוא סובר כי הוא רץ לתקנת נפשו ואיננו שוער כי עמלו ומותר קבוצו יהיה לזולתו בחייו ואחרי מותו והתעלם מענין אחריתו ומה נדמו בזה לשני אחים ירשו מאביהם אדמה שצריכה לעבדה וחלקו אותה לשנים ולא היה להם דבר זולתה והיה האחד מהם דעתן וזריז והשני הפכו. הדעתן ראה כי עסקו באדמתו בלבד ימנע אותו מעסוק בפרנסתו ומהגיע אל טרפו והשכיר לעבוד באדמת אחרים כדי שיהיה משתכר עמלו יום יום וכשהיה נפטר מן העבודה לערב היה עושה באדמתו שעה אחת בהשתדלות וחריצות וכשהיה יותר לו משכירות ימים כדי מזון יום אחד על מזונותיו או יותר היה מניח לעשות בשל אחרים בעת ההיא ועושה בשלו בתכלית השתדלותו וחריצותו ולא סר לעשות כן עד שנגמרה עבודת אדמתו כהוגן ובהגיע עת פירותיה וזמן תבואתה קבצם ואספם והתפרנס מהם בשנה השנית והיה עובד אדמתו כרצונו והולך ומוסיף בה אילנות עד שהיתה תבואתו מספקת לפרנסתו והותירה לו מה שהוסיף בו אדמה אל אדמתו. והאח הכסיל כיון שידע שעבודתו באדמתו תמנעהו מהתעסק בענין מזונותיו עזבה לגמרי והיה משתכר לבני אדם בעבודת האדמה ולוקח שכרו ומתפרנס ממנו ולא היה מותיר כלום וכשהיה נשאר בידו מזון יום א' היה משים אותו יום מנוחה ובטלה ושעשוע ולא היה חושב בענין אדמתו. והעתות אשר היה נפטר מן העבודה בימי עבודתו היה הולך בהם אל המרחץ ונשארה אדמתו שממה לא הצמיחה דבר ותעל כולה קמשונים ונהרס גדרה ונשא השטפון את אילנה כמש"ה על שדה איש עצל עברתי ועל כרם אדם חסר לב והנה עלה כולו קמשונים כסו פניו חרולים וגדר אבניו נהרסה והמשכיל כאשר יעיין במשל הזה מתבונן ממנו עניני אחריתו אשר היא ביתו באמת ויעשה לה בכל יכלתו וכשהוא עושה לעולמו יעשה לו כמי שעושה בשל אחרים כדי הצורך והספוק בלבד והכסיל עושה בשני הדברים בהפך משתדל בעניני עולמו ומתעלם מעניני אחריתו כמש"ה בבחינתו בכסיל ואחזה אנכי אשית לבי ראיתי לקחתי מוסר:

%% פרק ד

*אך* כמה סימני חכמה בברואים אשר נוכל לבחון בהם נאמר כי פנות החכמה המקוימות בברואים לרוב מיניהם ואישיהם שבע:

*אחת* מהנה סימן החכמה הנראה בשרשי העולם ויסודותיו כראותנו עמידת הארץ באמצע והימים סמוכים לה למעלה ממנה. והאויר סמוך והאש למעלה מכולם (ע"ל באוצר הטוב מוסד ג) על משקל ושעור. לא ישתנה ממנו דבר כל אחד מהם שוקד על מקומו המתייחד בו והמוגבל לו והים עומד והמים אסורים בתוכו. לא יעבור את גבולו. ואם יהמו עליו גליו ויסתערו רוחותיו כמ"ש ואשבור עליו חוקי ואשים בריח ודלתים ואומר עד פה תבוא ולא תוסיף ופה ישית בגאון גליך. ואמר בעמידת השמים והארץ לעולם ה׳ דברך נצב בשמים. לדור ודור אמונתך כוננת ארץ ותעמוד למשפטיך עמדו היום כי הכל עבדיך. וכמו שזכר דוד המע"ה מהענין הזה במזמור ברכי נפשי את ה':

*והפנה* השנית סימן החכמה הנראית במין האדם. אשר הוא העולם הקטן אשר בו השלמת סדרי העולם. ויפיו וזיונו (מענין גבור מזויין. וכן הוא האדם באמת גבור וכלי זיינו עמו. לכל דבר הצריך לתקון ענינו ולמשול ולרדות בבעלי חיים העזים והחזקים ממנו. עם מעוט כוחו ואונו בערכם) ותמימותו ואליו רמז דוד ע"ה באמרו ה׳ אדונינו מה אדיר שמך בכל הארץ:

*והשלישית* סימן החכמה הנראית בהרכבת האדם וחבור גופו וכחות נפשו ואור השכל ~שייתר~{אלטונא תקח: שייחד} אותנו בו הבורא ושם לו בו יתרון על שאר החיים שאינם מדברים והוא דומה לעולם הגדול. ונמשל אליו בשרשיו ויסודותיו. ואליו רמז איוב באמרו הלא כחלב תתיכני וכגבינה תקפיאני. עור ובשר תלבישני ובעצמות וגידים תסוככני. חיים וחסד עשית עמדי. ופקודתך שמרה רוחי (כיוצא בה אמר המשורר נפלאים מעשיך ונפשי יודעת מאד אשר עושיתי בסתר רוקמתי בתחתיות הארץ גלמי ראו עיניך):

*והרביעית* סימן החכמה הנראית במיני שאר החיים. מקטנם ההולך על ארבע לפי התחלקות צורתם. ועד גדולם מהם המעופף והשוחה (בשי"ן ימנית ר"ל הולך שחוח כבהמה וחיתו שדי. אבל הדג הוא בכלל הזוחל) והזוחל ומדותם ושמושם והנאותם ותועלתם בעולם כמו שנזכר במענה שהוכיח בו הבורא את איוב וכדי להעיר אותו. מי יכין לעורב צידו וגו' ושאר מה שספר בו ממיני החיות המדבריות והימיות:

*והחמישית* סימן החכמה הנראית בצמחים ובמוצאים. המוכנים לתקנת האדם ואופני תועליותיו בהם על התחלקות טבעיהם ומזגיהם וכוחותם וכבר הזכירו הקדמונים בספריהם מן הענין כפי השגתם וכמ"ש וידבר על העצים מן הארז אשר בלבנון ועד האזוב אשר יוצא בקיר וגו':

*והשישית* סימן החכמה הנראית בחכמות ובמלאכות ובפעולות אשר הכינם הבורא ית' לאדם להשלמת תקנתו. וסבות טרוף חוקו ושאר תועלותיו הכוללות ומתבודדות ועל זה רמז הכתוב באמרו מי שת בטוחות חכמה או מי נתן לשכוי בינה ואמר כי ה׳ יתן חכמה. מפיו דעת ותבונה:

*והשביעית* סימן החכמה הנראית בקביעות התורה והחוקים לעבוד בהם הבורא יתעלה להגיע בהם השוקד עליהם להנאות העולם הזה מיד. ולגמול העולם הבא באחרית. כמש"ה שמעו שמוע אלי ואכלו טוב ותתענג בדשן נפשכם. ואמר הטו אזנכם ולכו אלי שמעו ותחי נפשכם וגו' ותלוים בזה עניני המנהגים אשר בהם סדר הנהגת שאר האומות ותועלותם, והם עומדים להם במקום התורה בעניני העולם בלבד וכבר נאמר כי מדרגת הטבע מן התורה כמדרגת העבד מאדוניו. כי כחות הטבע הם נוהגים בהנהגת העולם כפי מה שיאות לתורה. כמ"ש ועבדתם את ה׳ אלהיכם וברך את לחמך ואת מימיך. והסירותי מחלה מקרבך ואמר אם שמע תשמע בקול ה׳ אלהיך והישר בעיניו תעשה והאזנת למצותיו ושמרת כל חקיו כל המחלה אשר שמתי במצרים לא אשים עליך כי אני ה׳ רופאך ורבים כאלה ויש מי שסובר במאמר החכם חכמות בנתה ביתה חצבה עמודיה שבעה שכיון אל אלה השבע פינות אשר זכרנו:

%% פרק ה

*אך* איזה מין קרוב אלינו ואנו חייבין לבחון בו יותר. נאמר כי הבחינה בכל אחד מהם. ואם הצורך אליו גדול אנו חייבין לבחון יותר הקרוב אלינו יותר והגלוי לנו הוא סימן החכמה הנראית במין האדם אשר הוא העולם הקטן והוא הסבה הקרובה להוית העולם הגדול הזה וחייבין אנו לעיין בהתחלת האדם ומולדתו. וחבור חלקיו והרכבת איבריו. ותועלתו בכל אחד מהם והצורך המביא לעשותו על הצלם אשר הוא ואחרי כן נעיין בתועלותיו ובכל מדה ממדותיו וכחות נפשו ואור שכלו והדברים העצמיים והמקריים אשר בו ותאותיו ותכלית ענינו ובעמדנו על מה שזכרנו מן האדם יתבאר לנו מסוד העולם הזה הרבה מפני שהוא דומה אליו וכבר אמרו קצת החכמים שהחכמה היא ידיעת האדם את עצמו ר"ל ידיעת מה שזכרנו מענין האדם ~כי~{אלטונא תקח: כדי} שיכיר הבורא יתעלה מסימן החכמה בו כמו שאמר איוב ומבשרי אחזה אלוה וכיון שהוא כן ראוי לנו להזכיר מכל מה שזכרנו מעניני האדם מעט מזער מכל ענין. להעיר המתעלם על מה שהוא חייב לזכרו תמיד ונביאהו לחקור על מה שלא זכרתי. ואז יכנע לבורא על רוב חסדו וטובו עליו ותתגדל הודאתו לו. כמ"ש דוד המע"ה אודך על כי נוראות נפליתי נפלאים מעשיך ונפשי יודעת מאד לא נכחד עצמי ממך אשר עושיתי בסתר רוקמתי בתחתיות ארץ גלמי ראו עיניך ועל ספרך כולם יכתבו ימים יוצרו ולא אחד בהם ותחלת מה שראוי לך שתעלה במחשבתך אל תחלת האדם ואל ראשית הוייתו ואז תראה כי חסד האלהים עליו המציאו אחר אפסו. והוא צאתו מתכונת היסודות אל תכונת הצמח. ואחר כך יעתק מתכונת הצמח אל תכונת החיים ואח"כ יעתק ממנה אל תכונת האדם. והוא החי המדבר המת. והוא הולך בשנויים וגלגולים וסבות מתחלפות ~ומצוים~{אלטונא תקח: ומצועים} מתמידים מחוברים במחשבה נכונה וחבור מתוקן:

*וכאשר* תתבונן בזה ותראה סימן הטובה והחכמה והיכולת השתכל וחשוב בשרשי חבורו הנראים רצוני לומר נפשו וגופו תראה גוף האדם הורכב מיסודות חלוקים וטבעים שאינם דומים חברם הבורא יתעלה בגבורתו וקשרם בחכמתו. והתחבר מהם גוף עומד מתאחד במראיתו מתחלק בטבעיו וחבר אליו עצם רוחני אוירי דומה לרוחנית האישים העליונים וזה העצם הוא נפשו אשר קשרה בו באמצעיים ראוים לשתי הקצוות. והם החיים והחום הטבעים והדם (עיין כוזרי פכ"ו משני) והגידים הדקים והעצמים (בעלי המוח) והעורקים (גידים דופקים) והמתרים (החבלים הלבנים הקושרים העצמות והחליות יחד) והעור. והשער. והצפרנים. וכלם מגינים ומכסים להגן עליהם מהפגעים:

*ואח"כ* חשוב בחנות הבורא יתעלה בהנהגתו את האדם אשר שם לו בטן אמו למצע בתחלת ענינו. כדי שיהא במקום שמור ומבצר נצור. מקום שלא תשיגהו יד. ולא יגיע אליו לא חום ולא קור. עם המגן החזק והמחסה הנבצר. ועם המזון המזומן. והוא הולך וגדול עד שיחזיק על תנועה והתנודה (ידמה שכוונתו בתנועה. המוכרחת. ותנודה החפצית וכן ירא' מן המתרגם נע ונד גלי ומטלטל וק"ל) עם הגעתו אל מזונו מבלי יגיעה וטורח. הוכן לו במקום אשר לא יוכל אדם להגיע אליו בשום פנים. וכל אשר יגדל גופו ירבה מזונו עד עת קצוב:

*ואחר* כן יצא מבטן אמו אל דרך צר. מבלי תחבולה שיתחכם בה לצאתו. ולא דבר שיעשה לסייע לו בו. אלא ביכולת החכם הרחום וחנון המרחם על כל בריותיו כמו שאמר לאיוב הידעת עת לדת יעלי סלע חולל אילות תשמור. תספור ירחים תמלאנה וידעת עת לדתנה:

*ואח"כ* יצא הולד אל העולם הזה. והוא חלוש בחושיו. זולתי חוש המשוש והטעם. ויזמן לו הבורא יתעלה מזונו משדי אמו ויהפך הדם אשר היה מזונו במעי אמו לחלב בשדים נגר ערב ומתוק כמעין הנובע בעת הצורך אליו. איננו רב שיכבד על אמו משאו. ויגר בלי מיץ. ולא מעט שייגע הולד בהוציאו ומוצו מן השד. ומחנתו בזה ששם נקב השד כפי מחט. לא רחב שיגר החלב מבלי מיץ שיחנק בו הילד בעת מצצו את השד. ולא צר הרבה שיטרח בהוצאתו במיץ:

*אח"כ* יחזק גופו לראות המראים. ולשמוע הקולות. ויתנהו האלהים לחן ולחסד ולרחמים בלב יולדיו. כדי שלא יכבד עליהם גדולו. וירגישו עליו יותר מעצמם במאכל ובמשתה ויקל בעיניהם כל טרחו ועמל גדולו. מרחיצה וחתול וכיוצא בהם ולנהלו לאט. ולדחות מעליו כל נזק על כרחו. אח"כ יעתק מענין הילדות אל הנערות. ולא יקוצו בו אבותיו. ולא יתקצפו לרוב צרכיו ומעוט הכרתו מה שהם סובלים מטרחו וספוקו ומשאו אך תגדל הדאגה לו בלבם עד שיגיע לימי הבחרות וכבר למד לדבר על סדר ודלוג (ר"ל דרך קצרה שידלג על היתר ויסמוך על המבין) ויחזקו כחות חושיו וכחות נפשו. ויקבל החכמה והדעת ויכיר קצת המוחשים מקצתם בחושיו הגשמיים וקצת המושכלים בחושיו הרוחנים. כמש"ה כי ה׳ יתן חכמה מפיו דעת ותבונה:

*ומרוב* הטובה על האדם. שאינו משכיל ולא מכיר הטוב והרע בעת ילדותו שאם היה שכלו והכרתו שלמים בעת גדולו. ויכיר יתרון בני אדם עליו בהנהיגם עצמם ומהירות תנועתם ונקיותם ויראה עצמו בהפך כל זה. היה מת מן הדאגה והיגון:

(*אמנם* מה שנולד והוא חסר כח ונעדר שלמות חושיו שלא יוכל להשתמש בהם מיד מבלי שיצטרך לטפול יולדיו הקשה וכבד מאד. והוא פחות וגרוע בזה מכל החי מכל בשר אשר על פני האדמה. י״ל שהיה זה מהשגחת הבורא יתעלה הפרטית ומיוחדת במין האדם. כדי שלא יבעט באביו ואמו ולא היה מודה להם יתרונם עליו. כמו ולדות שאר בעלי חיים. שאין להם מורא וכבוד ובושה. מפני מולידיהם. אחד באחד יגשו. לדחפם ולהדפם ביד ובכתף לא יחושו. להראות קלונם לעיניהם ערומים ולא יתבוששו. וחנן השי"ת למין המדבר חן וכבוד בוש׳ ומורא. הנהגה וסדר. הוד והדר. לא ירהב הנער בזקן. ויכיר הנולד חיוב הודאתו למגדליו. ויזכה על ידי כך לטובת העוה"ז והבא):

*ומן* התימה בענין בכייתו. כי הילד יש לו תועלת בה. כפי מה שאמרו חכמי הרופאים כי במוחי הילדים לחה. כשהיא נשארת על ענינה. מחדש' עליהם ~חלואים~{אלטונא תקח: חדושים} רעים. והבוכה מתיך הליחה ההיא ממוחיהם. וינצלו מרעות ~מאורים~{אלנא תקח: מאורעיה}:

*ומרוב* חנות הבורא יתעלה על האדם. שהוא מחליף את שניו. זו אחר זו (לא בבת אחת) שלא ימנע מאכל כל ימי צמיחת מה שנפל מהם. ואחר כך יעברו עליו חלאים ומקרים מכאיבים. כדי שיכיר העולם ולא יעלם ממנו ענינו. שיבטח בו. וימשלו בו תאוותיו. ~ויחלה~{אלטונא תקח: ויחיה} כבהמות לא ישכיל ולא יבין. כמש"ה אל תהיו כסוס כפרד אין הבין:

*ואח"כ* ישיב אל לבו ויסתכל בתועלות איברי גופו ואופני תקנתן בכל אחד מהם. הידים לקחת ולתת. והרגלים ללכת. והעינים לראו'. והאזנים לשמוע והאף להריח והלשון לדבר והפה לאכול והשנים ללעוס והאצטומכא לבשל והכבד לזקק המזון והסמפונו' להוציא המותרו' והכיסים והמעים לסבלם והלב משכן חום הטבע ומבוע החיים והמוח משכן הכחות הרוחניים ומבוע ההרגש ושורש העצבים והרחם לקיים הזרע וכן שאר איברי הגוף ואשר יעלם ממנו מתועלותם יותר ממה שנראה לנו:

*וכמו* כן תראינה פעולו' הטבע בתוך הגוף למתבונן בהם בהגיע המזון אליו בחלקו אותו על כל חלק מחלקי הגוף ויראה מסימני החכמה מה שיזרז אותו להודות לבוראו ולשבח עליהם כמ"ש דוד המע"ה כל עצמותי תאמרנה ה׳ מי כמוך והוא שהמאכל הולך אל הבטן אל תעלה מוכנת על קו ישר אין בה עקוב ולא עוות. והוא הושט אח"כ טוחן אותו הבטן יותר מן הטחינה שטחנו אותו השנים בתחילה ואח"כ ישלחנו אל הכבד בגידים דקים נוגעים בינתים הושמו כמסננת למזון. שלא יגיע שום דבר עב אל הכבד. ויהפכהו לדם ויחלקהו על הגוף. וישלחהו אל כל חלקיו בתעלות מוכנו' לזה. כתעלות המוכנות למים. וישאר מה שנשאר מן הפסולת אל תעלות הוכנו להם מה שהוא מן המרה האדומה (ר"ל הירוקה) הולך אל בית המרה. ומה שהוא מן המרה השחורה. הולך אל הטחול. ומה שהוא מן הליחה והרוטב הולך אל הריאה. ומה שהוא מתמצי' הדם. ילך אל השלחופית (כיס השתן) התבונן אחי בחכמ' הבורא. בהרכב' גופך ושומו אלה האברים בו במקומותם. ~בסבול~{אלטונא תקח: לסבול} הפסולות ההם. שלא תתפשטנה בגוף ותחלינה אותו. ואח"כ התבונן בתכונו' כלי הקול ומוצאי הדבור. הקנה נבוב כאבוב. להוצאו' הקול. והלשון והשפתים והשינים לחתוך אותיו'. והטעמים (נועם נגינות) ובאלה האברים תועלות אחרו'. האויר הולך אל הריאה בקנה והלשון לטעום בו ויש בו עם זה עזר להעביר המאכל והמשתה. והשנים ללעוס המאכל. והשפתיים לעכב המשתה כדי שיהא הנצוק ממנו בשיעור ובכוונה. וכן בשאר האברים. תועלות. מקצתם ידועות. ומקצתם אינן ידועות לנו:

*ואח"כ* התבונן אחי בכוחות הארבעה שהמה בגוף ומעשיהם בו הכח המושך הוא המקבל המאכל והמגיעו אל האצטומכא והכח המחזיק הוא המעכב המאכל בו עד שיעשה בו הטבע מעשהו. והכוח המבשל הוא המבשל אותו. ומוציא הזך שבו ומפרידו מן הפסולת הבלתי נאות. ומשלח אותו אל הגוף והכח הדוחה הוא הדוחה הפסול' הנותרים אחר שיקח הכח הזן צרכו מן המזון ראה היאך הופקדו אלה הכחות על הגוף לשמש אותו במה שיש בו תקנתו. והוא כחצר המלך שיש בו עבדים ונציבים פקידים על ביתו. אחד מהם עומד לצורכי העבדים ולהגיעם אל גזבר המלך. ופקיד שני לקבל מה שיביא הראשון ולאצור אותו בבית עד שיוכן ויתוקן. ופקיד שלישי להכין מה שנאצר ולתקנו ולזמנו ולחלקו על העבדים. ופקיד רביעי לכבד מה שיש בבית מן הזבל והלכלוך ולהוציאם ממנו:

*אח"כ* חשוב בכוחות הנפש ומקומותם. מתועלות האדם במחשבה והזכרון והשכחה והבושת. והשכל. והדבור. תראה אם יחסר לאדם מאלה המדות הזכרון לבדו. היאך יהיה ענינו. וכמה הפסד יבוא לו בכל עניניו כשאיננו זוכר מה שיש לו ומה שיש עליו. ומה שלקח ומה שנתן ומה שראה ומה ששמע ומה שאמר ומה שנאמר לו ולא יזכור מי שהטיב לו ומי שהרע לו. ומי שהועילו ומי שהזיקו. ועוד שאיננו יודע הדרך אם דרך בה פעמים רבות ולא יזכור חכמה אם יהגה בה כל ימיו. ולא יועילנו נסיון. ולא ישקול דבר במה שעבר (שלא ישמור החולף) ועל מה שעתיד להיות (לא ישפוט) במה שיהיה (כי ממנו נקח לגזור על העתיד. כמש"ה ואשר להיות כבר היה) אך הוא קרוב להתפשט מן האנושות ומתועלות השכחה. כי לולא השכחה לא היה נשאר מבלי עצב. ולא היה טורדו ממנו שום דבר משמחת עולם ולא היה נהנה במה שמשמח אותו. כשהוא זוכר פגעי העולם. ולא היה מקום מנוחה ממקנא (ס"א מתקוה) ולא התעלם מהמלך (מלהועץ תמיד בלי הפסק עד שלא יסכים להוציא מעשה לפועל. עז"נ הכל היום יחרוש החורש לזרוע גו') הלא תראה איך הושם באדם הזכרון והשכחה. והמה מתחלפים ושונים זה מזה. והושם לו בכל אחד מהם מינים מהתועלות:

*ואח"כ* חשוב במדת הבושת אשר יחד בה האדם מה גדלה מעלתה ורבה תועלתה ותקנתה ולולי היא. לא היו מאכסנים אכסניא ולא מקיימים דבר ולא ממלאים משאל ולא גומלים חסד ומתרחקים מן הרע בשום דבר עד כי דברים רבים מדברי תורה עושים אותם בעבור הבושת כי רוב מבני אדם לא היו מכבדים את אבותם לולי הבושת. כל שכן זולתם. ולא משיבין אבדה. ולא נמנעין מעברה כי כל אשר יעשה מכל אלה הדברים המגונים שזכרנו. אינו עושה אותם אלא לאחר שיפשוט כסות הבושת מעליו כמש"ה גם בוש לא יבושו גם הכלים לא ידעו. ואומר ולא יודע עול בשת:

*ומן* התימה הגדול שהוטבע האדם על הבושת מב"א. בעבור מה שזכרנו מתועלותיו בה ויותר ממה שזכרנו ולא הוטבע על הבושת מבוראו המשקיף עליו תמיד כדי שלא יהיה מוכרח על עבודתו אותו ויחלש חיוב תגמולו עליה. אבל אנחנו חייבין להתבושש מן הבורא מדרך הבחינה ובידיעת מה שאנו חייבין מעבודתו. ודעתנו השקפתו על נגלותינו ונסתרותינו כמש"ה בושו והכלמו מדרכיכם בית ישראל:

*אך* רוב טוב האלהים עלינו בשכל~אלטונא תקח:ו~ ובהכרה אשר בהם יחדנו משאר בעלי חיים אין תועלתם לנו נעלמת ממנו בהנהגת גופנו והסדרת תנועתינו מבלעדי מי שפקדם ממנו לפגע שארע את מוחו אך המדות אשר נגיע אליהם בשכל רבות מאד מהן שבו נדע שיש לנו בורא חכם קיים אחד קדמון יכול לא יכילהו זמן ולא מקום נעלה ממדות הברואים והתרומ' ממחשבת הנמצאים רחום וחנון ומיטיב. לא ידמה אל דבר. ולא יתדמה אליו דבר וגם מהם שאנחנו מבינים בו החכמה והיכולת והרחמים המקוימים בעולם וחיוב עבודתו לאשר יאות לו. ובעבור טובתו הכוללת והמיוחדת ובשכל יאמן אצלנו ספר תורת האלהים הנאמנה הנתונה למשה נביאו ע"ה (ובו מבחין בינה ובין המתדמות המזויפות) ומפני שכל האדם והכרתו הוא בא לידי חשבון ומדקדק עליו בוראו יתעלה (כדי לשלם שכרו ולגמלו כפי מעללו):

*ומי* שפקד שכלו מסתלקים מעליו המעלות האנושיות כולן והמצות והגמול והעונש וממעלות השכל שבו ישיג האדם כל מושגיו המוחשים המושכלים ובו יראה מה שנעלם מחושיו הגשמיים מן הנראות כנסיעת הצל ומעשה הטפה אחת מן המים בצור החלמיש (כי אבנים שחקו מים ע"י טיף להדי טיף):

*ובו* יבדיל בין האמת והשקר ובין היתר והחסר והטוב והרע והמשובח והמגונה ובין הראוי (ר"ל מחויב) והאפשר והנמנע:

*ובו* יעביד שאר מיני בעלי חיים. בתועלותיו והנאותיו ויכיר מקומות הכוכבים ויעמוד על מרחקיהם. ותנועות גלגליהם ויבין הערכים (היחסים שבחכמת המספר כמו שתאמר ערך שנים עם ארבעה כערך שלשה עם ששה וכן בהנדסה ערך קו שני אמות בארבע אמות כערך קו שלש בשש) וההקשות שבחכמת השעור (גיאומטריאה, הנדסה) וצורות המופת אשר בחכמת הדבר (הגיון לאגוק) ושאר החכמות והמלאכות שיארך זכרם:

*וכן* שאר כל מדות האדם כאשר תבחנם תמצאם בתכלית התקנה. והתועלת לו כאשר זכרנו בשכל:

*ואח"כ* חשוב במה שהיטיב בו האלהים לאדם בדבור והסדרת הדברים אשר יליץ בהם על מה שיש בנפשו במצפונו. ויבין בהם עניני זולתו והלשון קולמוס הלב ושליח המצפון ולולא הדבור לא היה לאדם צוות בחברו והיה כבהמה ובדבור יראה היתרון בין בני אדם ובו תהיה ברית כרותה ביניהם ובין האלהים ועבדיו ובדבור ישוב האדם ממעוותיו ויבקש כפרת עונותיו והוא הראיה על חשיבות האדם וגריעותו. וכבר נאמר כי האדם. הלב והלשון ובו השלמת גדר האדם ר״ל הדבור כי גדר האדם חי מדבר מת (לפי שמצינו קדוש מדבר בלתי מת) ובו נבדל מן הבהמות:

*ואח"כ* חשוב במעלות אותיות המכתב והכתיבה אשר בהמה מחברים מעשה ~העורים~{אלטונא תקח: העוברים} והנמצאים ועניניהם לבאים אחריהם ומגיעים דבריהם אל מי שאינו נמצא עמהם. ויודעים דברי הרחוקים מהם. ועניני קרוביהם אשר בארץ אחרת. שאפשר שבהגיעם אליהם חיי רוחם והצלתם מרעתם ושחיתותם ובו תתקיימנה החכמות בספרים ויתחברו הענינים המפוזרים בלבבות (ומה שיכבד על הלשון לבארו בדבור לארכו ועומקו) ובו כותבין מה שיש ביניהם מעניני משא ומתן וסחורה והלואה וקנין. ונשואין וגרושין והענין רב מהשלים:

*ומהשלמת* הטובה על האדם. שהוכן לו כף ואצבעות לתקן בהן הרושם והמכתב והרקמה וקדיחת האש ושאר המעשים והמלאכות הדקות מבלעדי שאר מיני ב"ח מפני שאינם צריכין להם ואומר כי אין אבר שזכרתי תועלותיו שאין סימני החכמה נראים בהרכבתו ותכונתו וחבורו למי שמתבונן בהם ועדותם חזקה וראיתם גלויה על חמלת הבורא עלינו. וכבר בארו הרופאים בכמה ספרים תועלות האיברים באר היטב. ואילו היינו מכוונים לבאר את זה באבר אבר לבדו היינו יוצאים בדברים מגבול הדרך הקצרה ובמה שהבאנו די להעיר מי שיורהו הבורא דרך הצלתו בע"ה:

(*והפלא* מהשגחת הבורא הפרטיות לתועלת עולמו. ולהשלים תקנת בני אדם דרי תבל למלא חסרונם בהמצא בהם עניים ודלים כי זולתם לא היתה הארץ נעבדת לתת יבולה ופריה. ולא היו מתגלים מחצבי הכסף והזהב. ואבנים יקרות. וסממני הרפואה ומיני הצבעים הנחפרים מן הארץ להודיע טובה ושבחה ושפעה הרב לא תחסר כל בה ואם היו כולם שבעים ומושפעים בשוה לא היה אחד מהם טורח להשיג דבר מן הדברים הנזכרים ואצ"ל שלא היה שום אדם מסכיס לרכוב אניות ולדרוך ציות להביא לחמו ממרחק ולמלא חסרון המדינות נעדרי התבואות והדברים היקרים וראשי בשמים והסמים הפשוטים. ולא היה מי מהם שירצה להעמיס על עצמו המלאכות הכבדות כבנות הבנינים הגדולים והיכלות מלכים ומגדלים ערים בצורות וחפירת הבורות והבארות והיה העולם שמם. וכל שכן שלא היה אחד טורח בשכלו ובכח ידו להמציא תחבולות ואומניות נפלאות כמו כלי השעות והמחזות והדומה להם מהאריגה והציורים ופתוחי חותם והרבה מה שיארך זכרו ולא היה נכר שוע לפני דל ובסבת העוני ישיגו בני אדם כל הטובות הגדולות הרבות ההנה והעני והחסר ישיג בהם די מחיתו והשלמת חסרונו ברצונו. מלבד מה שישיגו ע״י כך אורחות חיים כי יחלץ עני בעניו על ידי שנצרף בכור עוני והעשיר זוכה בו ומהנהו מנכסיו מאיר עיני שניהם ה׳ חסד ואמת מן ינצרוהו):

*אך* הבחינה בשאר מיני הב"ח והנהגתם ומחיתם. איננה נעלמת ממי שמסתכל בהם ומתבונן סימני החכמה מהם וע"כ שונים אותם הספרים בזכרם פליאות הבורא יתעלה. כמ"ש לאיוב מי יכין לעורב צידו. כי ילדיו אל אל ישועו ואומר נותן לבהמה לחמה לבני עורב אשר יקראו והרבה כאלה וכן כשהוא מעיין במרוצת הגלגלים החלוקים בתנועות משתנות והמאורים החלוקים לסדר ענין הכל. בהם יראה מסימני היכולת והחכמה מה שלא תכילהו מחשבת אדם וילאה לספרם בלשון כמ"ש השמים מספרים כבוד אל ומעשה ידיו מגיד הרקיע ושאר המזמור ואומר כי אראה שמיך מעשה אצבעותיך ירח וכוכבים אשר כוננת. ומן המופלא במה שנופלת עליו עין האדם מבריאות הבורא יתעלה הגדולות השמים כי בכל-מקום שהוא עומד מן הארץ יראה חצי הגלגל הסובב את הארץ. וכשמסתכל בו האדם ע"ד הבחינה יראה כי הבורא אותו בחפצו אין תכלית ליכלתו וחכמתו וגדלו כי כאשר אנחנו רואים ממעשה בנין בני אדם הקדמונים מאומה נתמה על יכלתם לעשות כמוהו ויורנו על חזקת גופם ויקרת נפשם לעשותם מבצר חזק לעצמם וכאשר יגדל בעינינו זה המעט המזער והמעשה הנבזה הזה שאינו מוסיף על מעשינו אלא מעט. כמה אנחנו חייבין שתגדל תמיהתנו על בורא שמים וארץ. וכל אשר בהם מבלי יגיעה וטורח ולא ליאות ועמל מאין דבר ולא על דבר אלא ברצונו וחפצו כמ"ש בדבר ה׳ שמים נעשו וברוח פיו כל צבאם:

*ומן* הטובות על האדם כי כל אשר תסתכל בסימני החכמה מברואים תמצאם עם מה שהם מעידים בו לבורא מן האלהות ומן האחדות אינם נמלטים להיות בם לאדם אופני תועלת וכונת תקנה אלא שקצתם גלוים וקצתם נעלמים ומהם האור והחושך כי תועלת האור נגלות ונראות אינן נעלמות אך החושך תועלותיו נעלמות מפני שבני אדם משתוממים בו ונפסקים ממעשיהם ותנועותם בבואו ולולי חשכת הלילה היו גופי רוב בעלי חיים כלים בהתמדת יגיעתם ועמלם ואורך תנועתם (כמ"ד לא איברי לילה אלא לשנתא) ובלילה יבדל קצת הזמן מקצתו ובו יודעו הזמנים שאינם ידועים ואורך ימי החיים וקצרותם. ואילו היה הענין הולך תמיד על צורה אחת. לא היתה מצוה תלויה בזמן כשבתות וכמועדים וכצומות ולא היה בין בני אדם מועד לעת קצוב. ולא היו יודעין רוב הידיעות התלויות בזמן ולא היה נגמר בשול המאכל בבטן אחד מבעלי חיים כראוי ומפני שהיה האדם צריך ~לעור~{אלטונא תקח: לאור} בלילה לעשות בו קצת מעשיו ולהיות בו צוות לחולה העמיד לו הבורא במקומו מאור האש להשתמש בו הלילה בכל עת שירצה ויכבהו בכל עת שירצה (וכן יש לבחון תועלת זמן הקור. שהוא לטובת ולתקנת העולם כי לולא זה היה העולם כלה בחום תדירי. והיו הצמחים והאלנות מתיבשים מהר וכן הב"ח בכלל היו מפסידים כוחם בחום החצון המתמיד המגרש החום הטבעי ומכלה לחותם. לכן היה מחכמת הבורא שאפי' תחת קו המישור ששם בהכרח חום השמש חזק בכל השנה. מ"מ קור וחום קיץ וחורף לא ישבותו. ויש להם חורף כפול שני פעמים בשנה. ע"י הפוכי השמש. הכפולים שם. ונותן גשמיהם בעתם שלא יתייבש לחלוחית האדמה האדם והבהמה):

*ומן* התימה שיהיה מראה השמים מן המראות המחזיקים את אור העינים שהוא נוטה אל השחור. ומכחו המיוחד לו שהוא מקבץ אור העינים ומחזקו ואם היה מראהו לבן היה מזיק לעיני ב"ח ומחלישם וכן שאר החכמה בשאר הבריות:

*ומרב* טוב האלהים על האדם ששם מוראו על שאר ב"ח המזיקים. כמ"ש ומוראכם וחתכם יהיה על כל חית הארץ וגו' כדי שיהא התנוק בטוח מן החתול והעכבר והדומה לו וכשהאדם מת אינו בטוח מהם. כמו שארז"ל תנוק בן יומו חי אינו צריך לשמרו מן העכברים. עוג מלך הבשן מת צריך לשמרו מן העכברים שנאמר ומוראכם וגו':

*וממה* שראוי לך להבין מכל הבריות העליונים והתחתונים מקטנם ועד גדולם. הענין הנעלם אשר בו סדר הכל והשלמתו. ואיננו מושג בחושים הגשמיים והיא התנועה הדבקה לכל מחובר (כי לא יתחבר ולא יתרכב דבר בעולם ההויה וההפסד הלזה כי אם בסבת התנועה הכללית אשר לגרם השמימי הפועל בסביבתו התנועה הפרטית בעולם השפל. היא גורמת התמזגות היסודות הארבעה בו והשתנותם והעתקתם מצורה לצורה שא״א להיות מבלי תנועה נסתרת הבאה מכח תנועת הגלגל שגם היא נעלמת מהשגת החוש. אכן שתי התנועות יושגו בשכל באמצעות הגופים עליונים ותחתונים שמצאם נעים ונעתקים ממצב למצב בזה יודע לו כי בהכרח יד התנועה עשתה זאת) ואין חוש מהחושים הגשמיים משיג אותה אך השכל משיג אותה באמצעות הנע אשר ישיגוהו החושים ולולי התנועה לא היתה נגמרת הוית שום דבר מן הנמצאות ולא הפסדם. ואמר אחד מן החכמים רוב הטבעים עם התנועה. וכשתבין סוד התנועה ותשכיל ענין אמתתה ורוחניותה. ותדע כי היא מפלאי החכמה האלהית. ותכיר חמלת הבורא על ברואיו. אז יתברר לך כי כל תנועותיך נקשרות בחפץ הבורא יתעלה והנהגתו ורצונו. הקטנה והגדולה שבהם מהגלויה והנסתרת. חוץ ממה ששם ~ברשותו~{אלטונא תקח: ברשותך} מבחירת הטוב והרע. וכאשר יתברר לך זה תפקוד עצמך בכל תנועה שתנוע ותזכור הקשר אשר קשרך הבורא והתבושש ממנו תמיד ותירא אותו ותמסר לדינו. ורצה בגזרותיו. תגיע אל רצונו. ותהיה אחריתך לטוב כמש"ה והבוטח בה׳ חסד יסובבנו:

*וממה* שראוי לך לבחון בו מעניני העולם. שתסתכל תמיד באחרית הדברים שהם מתקשים עלינו ומזדמנים לנו. ותראה בהם פליאה גדולה כי הרבה דברים באים על כרחנו ושבח אחריתם ובהיפך (שהרבה דברים רצויים ומקובלים אצל ב"א כסבורים שהם לטוב. ואחריתם לרע). וכבר נאמר כי חבורה אחת מעוברי דרכים לנה אצל כותל אחד. ובא כלב והשתין על אחד מהם ונעור וקם לרחץ עצמו מן השתן. וכשהרחיק מחבריו. נפל הכותל עליהם ומתו ונצל הוא. והרבה פעמים יקרה כזה והפכו.

*ומן* הגדול שבדברים שראוי לך לבחון בהם כלילת מתנות האלהים לב"ח וצמח האדמה בגשמים בעת הצורך אליהם וירידתם בעתם. כמ"ש היש בהבלי הגוים מגשימים ואם השמים יתנו רביבים הלא אתה ה' אלקינו ונקוה לך כי אתה עשית את כל אלה. ואמר ולא אמרו בלבבם נירא נא את ה׳ אלהינו. הנותן גשם יורה ומלקוש בעתו שבועת חוקות קציר ישמר לנו. ותמצא הכתוב מגדיל ענינם מאד באמרו עושה גדולות עד אין חקר ונפלאו' עד אין מספר. הנותן מטר על פני הארץ ושולח מים על פני חוצות. לשום שפלים למרום. וקודרים שגבו ישע:

*ומן* התימה בסבת המזונו' מן הזרעים. כי גרגיר אחד מוציא אלף ויותר. כשנצל מן הפגעים. וכבר נאמר כי ימצא בגרגיר אחד של חטה. שלש מאות שבלים. ובכל שבולת יותר מעשרים גרגרים ונמצא אלנות גדולים אשר יהיה שרשם גרגיר אחד. וגדלים מאד על ההקש' אשר זכרתי מן הכפל. ישתבח החכם החונן המסבב להוית הדברים הגדולים מן הקטנה והחלושה שבסבו'. כמש"ה ולו נתכנו עלילות. אך הטרפים המיוחדים לאישי מיני החיים. רבו מספר. והחכם כאשר יתבונן בהם. ויבין סבותם. יכיר חכמת מחשבת הבורא יתעלה בהם ועליהם אמר דוד המע"ה. כולם אליך ישברון לתת אכלם בעתו. תתן להם ילקוטון תפתח ידך ישבעון טוב. ואמר פותח את ידך ומשביע לכל חי רצון. ואנו עתידים לבאר ענין הזה בעליית הבטחון בעה"י:

*והגדולה* שבטובות שהיטיב בהם הבורא לאדם. והראיה החזקה עליו. התורה הנתונה למשה נביאו עליו השלום. והראות האותות על ידו. ושנות המנהגים והטבעים והראות המופתים הנוראים. כדי להאמין בבורא יתברך ובנביאו. כמ"ש וירא ישראל את היד הגדולה אשר עשה ה׳ במצרים. וייראו העם את ה' ויאמינו בה׳ ובמשה עבדו. ואמר אתה הראת לדע' כי ה' הוא האלהים אין עוד מלבדו. ואמר מן השמים השמיעך את קולו ליסרך. ועל הארץ הראך את אשו הגדולה. ודבריו שמעת מתוך האש:

*ואם* יבקש אדם בזמן הזה לראות מה שהוא דומה לענינים ההם. יביט בעין האמת עמדנו בין האומו' מעת הגלות (עיין סולם הבית) וסדור ענינינו ביניהם. עם מה שאנו בלתי מסכימים עמהם בסתר ובגלוי. והם יודעים בזה. ויראה כי עניננו אפשר שיהיה קרוב מעניניהם במזונו' ובטרפי'. ואפשר שיהא טוב מעניניהם בעתו' המלחמ' והתגרות. ותראה הבינונים והכפריים שבהם טורחים יותר מן הבינוניים שבנו. והדלים אשר בקרבנו. כמו שהבטיחנו יוצרנו יתברך. ואף גם זאת בהיותם בארץ אויביהם לא מאסתים ולא געלתים וגו'. ואמר עזרא כי עבדים אנחנו ובעבדותנו לא עזבנו אלהינו ונאמר לולי ה׳ שהיה לנו יאמר נא ישראל גו' בקום עלינו אדם. ושאר המזמור ואנו עתידים להרחיב בעליית קבלת עבוד' האלהים. בזכרון רב טוב האלהים עלינו בתורתו אשר נתן לנו. מה שיש בו די בעה״י: 

*וממה* שראוי לתת אל לבך ולבחון בו הסכמת בני אדם והתחברות לבותם. עם רוב התחלקות מדותם. למנות עליהם איש מהם ומקבלים עבודתו ושומעים בקולו. במה שהוא מצוה ומזהיר אותם ויראים אותו. והוא שומר אותם וחומל עליהם. ודן בצדק דיניהם ומנהיגם על מה שיש בו תקנת כולם. כדי שלא יתקלקלו עניניהם ולא יוכל האויב להם. ואלו היה כל אחד מבני אדם חושש לעצמו ולדחות מעליו (הנזק) לא היו מסכימים על בנין מגדל ולא חומה והיו עניניהם מופקרים. ועל כל זה שהמושל בהם שומר חוקי התורות .ומנהיגם במשפטים צדיקים. ובדרכים טובים וישרים והוא משרת לתורה ושומר מנהג הצדק ובהם תכון ממשלתו ותתמיד ממלכתו. כמ"ש חסד ואמת יצרו מלך ואמרו רז"ל הוי מתפלל בשלומה של מלכות. שאלמלא מוראה איש את רעהו חיים בלעו:

*ומה* שצריך לך לבחון בו ולהבין סימני החכמה העליונה והיד הטובה ממנו הוא הסכמת בני אדם אל המקח והממכר. בזהב ובכסף, והשתדלם להרבות מהם בחמלת הבורא עליהם. שיהיה בהם תקון ענינם. ואם לא יעשה להם בהם חפץ בנפשם. כי כל מי שימצאהו רעב או צמא מחסרון המזון והמים לא יועילהו רובם. ולא ימלא חסרונו. וכן אם ימצאהו בא' מאיבריו כאב. לא ירפא בכסף ובזהב והרבה משתמשים בשאר המוצאים. ומעט שמשתמשים בזהב ובכסף (לרפואה):

*ומפלאי* סימני החכמה בהם שהם הרבה אצל קצת בני אדם. מצד שאינם ריקין מהן (ר"ל לא שיהא חשוב הרבה באמת כי במה נחשב לפי רב טוב המשפיע יתעלה אם היו כדאים ליותר מזה) והם מעט אצל רובם. ואלו היה הרבה אצל כלם. לא היו מגיעים בהם אל חפץ ומהם מעט מצד והרבה מצד (אחשוב ירצה שמצויים במחוז ואקלים אחד יותר מזולתו) וכן הם יקרים מצד ונמבזים מצד. מפני שאין תועלת בעצמם. וזה מן המחשבה המעולה אשר בחכמה העליונה:

*ואח"כ* עיין בדברים אשר בהם קיום הגופות והשארם על ענינם וגבולם עד קצם. תמצאם ברב ובמעט. כפי רוב הצורך אליהם. וכל אשר יהיה הצורך אליו גדול. יהיה מזומן ונמצא. וכל שאפשר לעמוד בלעדו. ולהעכב זולתו. תהיה מציאותו יותר קשה והזדמנותו מעוטה. והדמיון בזה האויר הנשאף. מפני שאי אפשר לעמוד בלעדיו שעה אחת בשום פנים המציאו הבורא יתברך בעולם והזמינו הזמנה שאינה נמנעת משום אדם. באיזה מקום שיהא ובכל עת וזמן. ומפני שהצורך ג"כ למים. אלא שהם יכולים לעמוד בלעדיהם יותר ממה שיכולים לעמוד בלתי האויר. שלחם הבורא על פני הארץ וקבצם במקום מיוחד. שהולכים ב"ח אליו איננו נמנע מהם אלא שאינם בכל מקום כאויר. ומביאים אותם בדמים לקצת בני אדם מה שאין כן באויר. והם מזומנים לקצת החיים יותר מקצת והאויר שוה במציאותו והשגתו לכולם תמיד על ענין אחד. ומפני שהצורך ג"כ אל המאכל אלא שאפשר לעמוד בזולתו ולמצוא תמורתו יותר ממה שאפשר באויר ובמים הרבה היתה השגתו יותר קשה ומציאותו יותר יקרה מן המים אלא שהוא עם כל זה נמצא הרבה ואינו נמנע כלל מבני אדם. וכן אודות המלבושי' מן העורות והצמר והצמחים יש מהן תמורה יותר מן המאכל והשגתם יותר מעוטה. אלא לאחר זמן מפני שיוכל אדם לעמוד זולתם. ולהסתפק במעט מהם בזמן ארוך. יותר ממה שיוכל במזון אבל האבנים היקרות והזהב והכסף ושאר מיני המוצאים. מפני שהיה הצורך אליהם בעצמם מעט ותועלתם יותר רחוקה. אלא מצד ההסכמה עליהם לא נמצא מהם אצל המון בני אדם. מה שנמצא מן המאכל אצל אחד מהם וזה בעבור העלה אשר זכרנו. שיכול אדם לעמוד זולתם. ישתבח הבורא החכם החומל והמרחם על עבדיו אשר עינו עליהם לטובה. בכל מה שיש בו תקנתם אין אלוה מבלעדיו. כמ"ש ליונה אתה חסת על הקיקיון אשר לא עמלת בו ולא גדלתו. ואני לא אחוס על נינוה העיר הגדולה וגומר.

%% פרק ו

*אך* מפסידי הבחינה והדברים התלוים בה אומר כי כל הדברים המפסידים את היחוד. כולם מפסידים הבחינה. והשלשה פנים אשר הקדמנו זכרם בתחלת השער הזה. גם הם מפסידים. ומהם הגאות בטובות הבורא. שיחשוב הכסיל הפתי. כי הוא ראוי להם וליותר מהם ואיננו בוחן בטובות האלהים. ולא יחייב את נפשו לשבח עליהם ולהודות לבורא ובכמוהו אמר החכם תועבת ה׳ כל גבה לב:

*אך* הדברים התלוים בבחינה. מהם שיבין האדם טובות האלהים עליו. ושיקבל עבודתו בעבורה. ומהם שישיב אל לבו תמיד סימני חכמת הבורא ולא יעמוד מחשוב בהם ומחקור עליהם בכל אשר יגיע אליו מן המוחשי' והמושכלי'. ואיננו פוסק מראות סימן חדש בכל יום. כמש"ה יום ליום יביע אומר. וממה שראוי לך לדעת בעת קריאתך מה שהעירותיך עליו בשער הזה. כי הוא מעט מהרבה ממה שתגיע אליו בבינתך מסודי החכמה שיגלו לך. בבור לבבך וזכות נפשך:

*וכאשר* תגיע מזה עד התכלית אשר ביכלתך. ראוי לך לדעת כי כל מה שעמדת עליו מחכמת הבורא ויכלתו בעולם הזה אינו נחשב למאומה לנגד יכלתו וחכמתו. כי אין נראה אלא מה שהצורך אליו. בעבור האדם בלבד. אך דמה עצמך בעולם אל ילד שנולד בבור מאסר המלך וחמל עליו המלך וצוה לו בכל הטוב לו וכל הצריך לתקנתו. עד שגדל והשכיל ואיננו יודע מאומה חוץ מן הבור ומה שיש בו. והיה שליח המלך בא אליו תדיר בכל מה שצריך לו מנר ומאכל ומשתה וכסות. והודיעו כי הוא עבד המלך וכי הבור וכל אשר בו וכל אשר יביא אליו מן המזון. של מלך הוא. וחייבו להודות לו ולשבחו. ואמר אני משבח בעל הבור הזה אשר לקחני לעבד לו ויחדני בכל טובותיו ושם עינו ולבו עלי. אמר לו השליח אל תאמר כן פן תחטא. כי אין הבור הזה לבדו ממשלת המלך כי ברחבי ארצותיו מכפלי הבור הזה מה שלא יספר מרוב. וכן אין אתה לבדך עבדו כי עבדיו רבו מספר. וכן מה שהגיע אליך מטובותיו וחסדיו אינן נחשבים מאומה לנגד טובותיו על זולתך. וכן השגחתו עליך איננה נחשבת. לנגד השגחתו על זולתך. ואמר הנער אינני יודע מה שזכרת. אך הבינותי מדבר המלך כפי מה שראיתי טובתו וממשלתו בלבד. אמר לו השליח אמור אני משבח המלך העליון אשר אין קץ למלכותו. ולא תכלית לטובתו וחסדו. ואני כלא חשוב בין רובי חייליו. ועניני איננו כולו לפי גודל יכלתו. והבין הנער מענין המלך מה שלא היה מבין. וגדלה מעלתו בנפשו. ונכנעה אימתו בלבו ותגדל בעיניו טובתו ומה שהגיע אליו ממנו מפני גודל מעלתו ומעוט חשיבות הנער במלכותו. ויגדלו מתנותיו אצלו. ואתה אחי שים לבך אל הדמיון הזה כשתסתכל בגלגל הסובב את הארץ. כי אין אנו מבינים מה שיש בבקעה קטנה מן הארץ כל שכן בכולה. וכ"ש מה שיש אחרי הגלגל. התבונן אחי המשל הזה ובחון אותו והבן מענין הבורא כפיהו. ויגדל בעיניך מה שחננך מטובו וחסדו. אשר שם עליך עינו לטובה בכלל בריותיו (כל מ"ש במשל הזה נכלל בדברים קצרים שאמר המשורר מה אנוש כי תזכרנו. וכן דבר איוב מה אנוש כי תגדלנו. אך אני שכוי קורא תגר על מ"ש בח״ה בענין השגחת השי״ת על האדם שאינה נחשבת לערך השגחתו על העליונים ואין אני מודה לו בזה. כי אמנם שפלותו היא שעמדה לו להיות עיני השגחתו יתעלה פקוחים עליו ביותר וכמו שמוכיחין כתובים רבים עמ״ש בס״ד בסולם הבית הקדוש) והבט אל ספרו ומצותיו וחקיו בעין הגדולה. והעבר על מחשבתך רוב המורא והגדולה אשר תמצא בלבך למי שתמצא ידו מן הטוב. יותר ממך מבני אדם. כי כפי יתרון מעלתו על מעלתך. ומעוט צרכו אליך. תהיה גדולת טובתו אצליך וכן תהיה למצותיו ואזהרותיו מעלה בלבך כפי זה והשתדלך וטרחך בעניניו. בין והתבונן תמצא בעז"ה. והאלהים ישימנו מאנשי עבודתו המכירים עניני טובתו ברחמיו וחסדיו אמן:

%% פרק ז

*קרא* הגב' מי יתן *לשכוי* בינה להבחין בין יום ובין לילה לידע חלק הרע בבחינ' החשוכה והאפלה. והנה בעל כנפים מגיד דבר אל תהי חכם בעיניך כפלוסוף הסכל אל ראזי. האומר רזי לי רזי. להוציא מכור הבחינה שהרע במציאות יותר מהטוב כמ"ש בשמו במ״נ (פי״ב משלישי) וז״ל הרבה פעמים יעלה בלב ההמון שהרעו' בעולם יהיו יותר מן הטובות. ויאמרו כי מן הפלא שימצא דבר טוב. אמנם רעותיו רבות ומתמידות. ואין זה הטעות אצל ההמון לבד רק עם מי שיחשוב שהוא חכם גם כן. ~ולא לראוי~{אלטונא תקח: ולאלראזי} ספר מפורסם כלל בו משגעונותיו הרבה. ומכללם ענין בדהו שהרע נמצא יתר מאוד מהטוב. שאתה כשתקיש בין מנוחות האדם ועונגו. בעת מנוחתו. עם מה שיקרהו מן הכאבים והחבלים הקשים והמומים. ובטול האברים. והמהומות והדאגות. והצרות. תמצא שבמציאות האדם נקמה ממנו ורעה גדולה לו והתחיל לאמת זה הדעת במנותו אלו הרעות אחת אחת. לחלוק על מה שיחשבו אנשי האמת מגמולות חסדי ה׳ למציאות האדם וטובתו המבוארת. והיותו יתעלה הטוב הגמור בלא ספק וכל מה שיבוא מאתו טוב גמור. וסבת זה הטעות כלו היות זה הסכל וחבריו מן ההמון לא יבחנו המציאות רק באיש אחד מבני אדם לא זולת זה וידמה כל סכל כי המציאות כולו היה בעבורו וכאילו אין שם ~מציאתו~{אלטונא תקח: מציאות} זולתו לבד. וכשיבואהו הענין בחלוף מה שירצה. יגזור מהמציאות כולו רע ואילו בחן האדם המציאות וציירו וידע מעוט חלקו ממנו התבאר לו האמת. ונגלה כי זה השגעון הארוך אשר ישתגעו בו בני אדם ברוב רעות העולם אינם אומרים שהוא בחק המלאכים ולא בחק הגלגלים והכוכבים. ולא בחוק היסודות. ומה שהורכב מהן ממוצא או צמח ולא בחוק מיני ב״ח גם כן ואמנם תלך מחשבת' כולה לקצה אישי המין. ויתמהו מזה אשר אכל מן המאכלים הרעים עד שהצטרע איך חלה בו הרעה הגדולה ואיך נמצא זה הרע וכן יפלאו ממי שהרבה המשגל עד שיכהו עיניו ויקשה בעיניהם כשהוכה זה בערון. ומה שדומה לזה. והבחינה האמתית היא שכל בני האדם הנמצאים כל שכן זולתו משאר מיני ב״ח. הוא דבר שאין לו שעור כלל. בערך אל המציאות כולו. כמ״ש אדם להבל דמה. אף כי אנוש רמה ובן אדם תולעה. אף שוכני בתי חומר הן גוים כמר מדלי. וכל מה שבא בדברי הנביאים מזה הענין הנכבד גדול התועלת בידיעת האדם ערכו ושלא יטעה ויחשוב שהמציאות היה בעבורו לבד (ויען *שכוי* אין בזה מה שיספיק לשכך תלונת בני אדם. מרבוי הרע המוצא אותם ועודפו על הטוב. והראוי היה בהפך. כמ״ש חז״ל מדה טובה מרוב׳ ממדת פורענו' ובהבחין יתרון הטוב בעליונים וכן בשאר נמצאי העולם התחתון. מזולת האדם. הנכבד שבעולם התחתון לדברי הכל~)~ הן הוא לבד. היה עלול הרעות הגדולות רבו מספר. אשר זכרנו קצתם במו"ק (סרכ"ו ובלח״ש פ״ה דאבות) בזה לא סרה תלונת בני אדם וצעקת חמסם מדוע הרע להם האל הטוב ושדי המר נפשם יותר מכל החי אשר על פני האדמ׳. אף כי באמת כולם נבראו לצרכו ולתשמישו. כמ״ש באריכות בסולם הבית שבודאי אפי׳ הגרמים השמימי׳ בעבורו נמצאו ובבחינת טובות ההנאה וההשקט והשלוה וביחוד במציאת הטרף הנה הוא גרוע גם מהרמש הקטן בלי ספק (וכמ"ש ראית מימיך ארי סבל כו' והם מתפרנסים שלא בצער וכ״ה מקרני ראמים עד ביצי כנים חוץ מן האדם) ואיך נהייתה הרעה הגדולה הזאת מאלהים. וכמו שאיוב מילא פיו תוכחו׳ בזה הענין הרע ומר לשוכני בתי חומר אך האמת הוא מה שהשיב הרב בנמשך וז״ל אבל המציאות לפי דעתנו מפני רצון הבורא. אשר מין האדם הוא נכבד מכל מה שהורכב מן היסודות ומציאותו הוא טוב גדול לו (הכרעה לשעה קלה במ״ש ב"ש וב״ה ב״ש ומחצה ועיין בסולם) וחסד מה' במה שיחדו בו והשלימו ורוב הרעות הנופלות באישיו. הן מעצמן ר"ל מאישי בני אדם החסירים (במדותם) ומחסרונותינו מה נצעק ונבקש עוד ומהרעות נעשה אותם בעצמנו בבחירתנו. נכאב וניחסהו לה׳ חלילה לו ממנו. כמ"ש בספרו שחת לו לא בניו מומם וגו׳ וכמש״ה אולת אדם תסלף דרכו (וכמ״ש באחי יוסף בתחלה נתרעמו מה זאת עשה האלהים לנו ובסוף הודו ולא בושו לומר מה נדבר ומה נצטדק האלהים מצא את עון כולנו) ובאור זה שכל רע שימצא האדם ישוב אל אחד משלשה מינין:

*המין* האחד מן הרע הוא מה שיקרה לאדם מצד טבע ההויה וההפסד ר״ל מאשר הוא בעל חומר כו'. וישיג אישי המין מן החסרון כפי חסרון חומר האיש שהוא כו' ואתה תמצא עם זה שהרעות אשר ימצאו בני אדם מזה המין מעטים מאד מאד. ולא יהיו אלא לעתים רחוקים. שתמצא מדינות שיש להם אלפים שנים לא נשקעו ולא נשרפו וכן יוולדו אלפים מבני אדם בתכלית הבריאות. ולא בעל מום רק על דרך פלא ועל צד זרות. ואינו חלק אחד מאלף מן הנולדים בתכלית השלמות:

*המין* השני מן הרעות. הוא מה שיארע לבני אדם מקצתם לקצתם. ואלו יותר מרעות המין הראשון. וסבותם רבות וידועות. והם ג"כ ממנו. ועם זה איזה מדינה שתמצא בעולם כולו. לא ימצא בין אנשי המדינה ההוא זה המין מן הרע מתפשט מאד כלל אבל מציאותו ג״כ מעט כאיש שיתנכל את איש להרגו. או לגנוב ממונו בלילה. ואמנם יכלול זה המין הרע אנשים רבים במלחמות הגדולות. וזה ג״כ אינו ברוב מה שבישוב:

*המין* השלישי מן הרעות הוא כי ימצא כל אחד מבני אדם מפעולתו בעצמו. וזהו הרוב. ואלו הרעות. יותר מרעות מין השני הרבה. ומרעות זה המין יצעקו בני אדם כולם. וזה כי לא ימצא מי שלא יחטא על עצמו בו. אלא מעט. וזהו שראוי לגנות בעל המאורע על מה שיארע לו באמת. ויאמר לו כמו שאמר מידכם היתה זאת לכם. ועל זה נאמר משחית נפשו הוא יעשנה. ועל זה המין מן הרעות נאמר אולת אדם תסלף גו'. וכבר באר גם כן בזה המין מהרעות שהוא פעל האדם בעצמו. והוא אמרו לבד ראה זה מצאתי אשר עשה האלהים את האדם ישר. והם בקשו חשבונות רבים. והחשבונות ההם הם אשר הביאו עליו אלו הרעות. ועל זה המין נאמר. כי לא יצא מעפר אין ומאדמה לא יצמח עמל. ואחר כך באר מיד שהאדם הוא אשר ימציא זה המין מהרע. ואמר כי אדם לעמל יולד וגו׳ וזה המין הוא הנמשך אחר המדות המגונות כולם. ר״ל רוב התאוה במאכל ובמשתה ובמשגל ולקיחתם ביתרון כמות. או בהפסד סדר. או בהפסד איכות המזונות ויהיה סבה לכל החליים והמכות הגשמיות והנפשיות. אמנם חליי הגוף הם מבוארים. אבל חליי הנפש מרוע זה הסדר. משני צדדים האחד מהם השנוי המשיג לנפש בהכרח מפני שינוי הגוף. מאשר היא כח גשמי כמו שכבר נאמר שמדות הנפש נמשכות אחר מזג הגוף (ע"ל בחלון צורי באורך) והצד השני הוא היות הנפש מרגלת בדברים שאינם הכרחיים. וישוב לה טבע חזק להשתוקק למה שאינו הכרחי. לא בהשאר האיש. ולא בהשאר המין. וזאת התשוק' הוא ענין אין תכלית לו אמנם ההכרחיים כולם הם מתי מספר בעלי תכלית . אבל המותר אין לו תכלית והוא שאם תתאוה להיות כליך מכסף. והלא היותם מזהב. יותר נאה. ואחרים עשאום מספיר. ואפשר ג״כ שיעשו מנופך. או מאודם או מכל מה שאפשר למצוא ולא יסור סכל רע המחשבה. מהיותו בצער ואנחה על אשר לא ישיג לעשות מה שיעשהו פלוני מן המותרות. וברוב יכניס עצמו בסכנות עצומות ברכיבת הים ועבודת המלכים ותכלית כוונתו בזה להשיג אל אלו המותרות שאינם הכרחיות. וכשיארעו לו המאורעות בדרכים ההם אשר ילך בהם יתרעם מגזרת ה׳ ומשפטיו ויתחיל לגנות הזמן ויתמה ממעוט דינו. איך לא עזרו להגיע אל ממון גדול. יקנה בו יין הרבה שישתכר בו תמיד. ופלגשים רבות מזויינות במיני תכשיטי זהב ורקמה ואבנים טובות עד שיעיר רוחו למשגל ביותר מאשר ביכלתו. בעבור שיהנה באלה תכלית הנאת זה הפחות בלבד. עד כה הגיע סכלות ההמון. עד שהלאו השם בזה המציאות אשר המציאו בזה הטבע. המחייב לאלו הרעות הגדולות לפי דמיונם להיות הטבע ההוא בלתי עוזר כל בעל מדה רעה. להשיג אל רעתו. עד שיגיע לנפשו הרעה תכלית תאותה. אשר אין תכלית לה. כמו שבארנו:

*אמנם* החשובים החכמים. כבר ידעו חכמת זה המציאות והבינוהו כמש״ה כל אורחות ה׳ חסד ואמת לנוצרי בריתו ועדותיו. אמר שהם שמרו טבע המציאות ומצות התורה וידעו תכליתם. התבאר להם צד החסד והאמת בכל. ולזה שמו תכליתם מה שכוון להם. אשר הם אדם והוא ההשגה ומפני הכרחי הגוף. יבקשו צרכיו ההכרחיים. לחם לאכול ובגד ללבוש מבלי מותר. וזה דבר קל. ויגיע אליו כל אדם במעט טורח כשיספיק להם ההכרחי (ומה שאחז״ל קשין מזונותיו של אדם כקריעת ים סוף. נמשך אחר קלקול העולם ורוע בחירות רוב בני אדם. וכמו ששנינו. אלא שהרעותי מעשי וקפחתי את פרנסתי. והוא נכלל במה שיבארהו הרב בסמוך. אך מה שנמצא במ״א בני חיי ומזוני לא בזכותא תליא מילתא יסבור שהם דברי יחיד. עמ״ש בס״ד במ״א) וכל מה שתראהו מקושי זה הענין וכבדותו עלינו הוא מפני המותרות. בבקשת מה שאינו הכרחי יקשה אפי' מציאות ההכרחי. כי כל אשר יתאוה האדם יותר מותרות יהיה הענין יותר כבד. ויכלו הכחוח והקנינים במה שאינו הכרחי. ולא ימצא ההכרחי וצריך שתבחן. כי כל אשר הענין יותר צריך לב״ח הוא נמצא יותר. ויותר בחנם כו׳ (כמש״ל בפ"ה) אמנם המוסק והענבים והאודם. איני חושב שאחד משלמי הדעת יחשוב. שיש לו צורך גדול לאדם אלא לרפואה. והנה יעמדו במקומם ובמקום הדומים להם הרבה מן העשבים והעפרים. זהו פרסום גמילות חסדי ה׳ למציאותו ואפי׳ בחוק זה החי החלוש:

*ואמנם* פרסום ישרו והשוותו ביניהם מבואר מאד. כי אין בהויה ובהפסד הטבעי איש מכל שאר מיני ב״ח שיתייחד. בכח מיוחד בו (כי אם ימצא לאחד מפרטיהם כח עודף בגבורה ובבריאות וביופי. כבר ייוחס לסבת חלוף הכנת החומר כענין שאמרו במין האדם הנבחר. ששאלו לאימא שלום מפני מה בניך נאין ביותר כו׳. ~ובקמחית שזכתה בניה לכ"ג~{אלטונא תקח: ולקמחית שזרדה עלה לגג}. ואמרה מימי לא ראו כותלי ביתי קלעי שערי וכן ביתר ההכנות התלויות באבות להנחיל אושר לבניהם ובשורש הטוב. וכמ"ש טוב ינחיל בני בנים. וכמו שלא יתכן שיתהוה מחומר החול אבן הכחול. אולם השתנות החמרים במקום זולת מקום כי יש מקום לזהב יזוקו בארץ החוילה ואופיר. וארץ כוש מקום אבניה ספיר. ולבונה משבא וקנה הטוב מארץ מרחק יובא. גזרה החכמה האלהית למען תתפשט ידיעת ה׳ בקצוות ובארצות רחוקות. כי ע"י הרוכלים וסוחרים ההולכים לתור את הארץ. לחקור אחר הדברים היקרים החסרים בארצם. יתאחדו לבות בני אדם. וילמדו כולם לדעת את ה׳. כמו שאירע במלכת שבא וכמקווה לעתיד. כענין שכתוב לקבץ את כל הלשונות האיים הרחוקים אשר לא שמעו את שמעי. והגידו את כבודי בגוים וכתיב אז אהפוך אל עמים שפה ברורה. לקרוא כולם בשם ה׳ ולעבדו שכם אחד כי״ר בב״א) או באבר נוסף על איש ממנו כו' ואם יש באחד מהם חסרון הוא במקרה כו': 

*אמנם* היות זה אצלו כיסי מר דרור רבים ובגדים מוזהבים. וזה חסר זה המותר אין עול בו ולא חמס ולא מי שהגיע אל זה המותר שלט בדבר מוסף בעצמו ואמנם הגיע לדמיון מכזב או לשחוק. ולא זה החסר המותר. חסר דבר מחויב. לא העדיף המרבה. והממעיט לא החסיר. איש לפי אכלו לקטו זהו על הרוב בכל זמן ובכל מקום ולא תביט לזר:

(*ואולם* אין בידינו טעם נגלה ליסורי הצדיקים (אם לא בדרך החכמה האמיתית הנעלמת. המגלה עמוקות) אלא היותם נסיון כענין איוב וכמש״ה וה' נסה את אברהם. עיין בעליית האהבה יותר מזה. וגם הם על חטאים קלים עכ"פ. והכל לטובתם כמו שהארכנו בזה בסולם הבית. אכן אמת הדבר אין העולם נדון אלא אחר רובו ובטוב העולם נדון. כי פועל אדם ישלם לו וכאורח איש ימציאנו. לפיכך אין אחד משלשה מיני הרעות הכוללות הנזכרים שליט באדם הישראלי להרע לו במקרה. ולהיות נספה בלי משפט חלילה לאל מרשע ושדי מעול. ומי שיש לו כח המבחן בשלמות. אם יסתכל בענין אומתנו הגולה הנתלאה. יראה מהשגחת השי״ת הנפלאה. כי אם שבעונותינו גלינו. והננו בחרפה כהיום הזה. על כל זה עין ה׳ עלינו לטובה. שהרבה חלאים רעים נמצאים באו״ה כמ"ש בס׳ רפואות שלהם מה שלא נודע ולא נשמע בזרע ישראל אפי׳ לעתים רחוקות. עם שיעדנו במדוה מצרים ומכות גדולות וחליים רעים. גם כל חלי גו׳. ברוך אשר חשך למטה מעונינו ונתן לנו פליטה. ונתקיים בנו גם היום בהסתירו פניו ממנו. כל המחלה אשר שמתי במצרים לא אשים עליך כי אני ה' רופאך. ויד ה' עלינו לשמרנו. מכל המקרים הזרים כי בשמירת התורה (הגודר׳ מאכלנו ומשקנו. וכל הנאות חושינו והנהגת הרגשותינו. פנימיים וחיצונים כולם עשוים באמת ויושר וקצב אלהי) סם חיים ומרפא לכל בשרנו ושקוי לעצמותינו ורפואת תעלה כוללת לכל איברינו בה נשמר מכל פגעים רעים בנערותינו ובזקנתנו. ותכלכל את שיבתנו גם בארץ לא לנו) ולפי שתי הבחינות האלה. יתבאר לך חסדי הש״י על ברואיו. ולפי זאת הבחינה האמתית אמר אדון הנביאים הצור תמים פעלו כי כל דרכיו משפט ואמר המשורר כל אורחות ה' חסד ואמת לנוצרי בריתו ועדותיו. ובבאור אמר טוב ה׳ לכל ורחמיו על כל מעשיו. כי המצאתנו הוא הטוב הגדול הגמור ע״כ מדברי המ"נ:

%% פרק ח

*אחר* שהארכנו בעלית הבחינות. והקדמנו דברי המאוחרים המה בח״ה ובסמ״נ ראינו כי טוב לגלות המקור שממנו שאבו שני המחברים הנזכרים. הלא הוא {אלטונא תקח: הגאון} הגדול רב סעדיה הקודם בזמן ובמעלה. מן השנים הנו נכבד. וכל הבאים אחריו לקטו מפרי דבריו. ובאמת דבריו מעטים. מחזיקים הרבה. קלים וחדים. וקורא אני עליו טבא פלפלא חריפא כו׳ וז"ל בפתיחת שער העבודה והמרי:

*אמר* המחבר אני פותח למאמר הזה הקדמה. שאומר שאע"פ הברואים רבים. אין ראוי שנהיה נבוכים במכוון מהם. רצוני לומר מי הוא. כי הנה שער טבעי. יתבאר לנו בו. מי הוא המכוון בכל הברואים. וכאשר נחקור בשער ההוא. נמצא המכוון הוא האדם. והוא כי המנהג והבניה משימים כל דבר נכבד באמצע הדברים. אשר אינם נכבדים כמוהו. ונתחיל מהקטן שבדברים:

*ונאמר* כי הגרגיר ממוצע בתוך כל העלין. והוא שהגרגיר יותר נכבד מהם. כי צמח הצומח ותכונתו ממנו. וכן מה שצומחים ממנו האילנות. אם יהיה הוא המאכל. יהיה בתוך הפרי כמו השקד. ואם יהיה מגרעינו. יהיה הגרעין ממוצע בתוך הפרי. ולא יפנה אל המאכל. ויעזבוהו חוצה לשמרו. וכן חלמון הביצה הוא הממוצע בה. כי ממנה יהיה האפרוח וכן לב האדם הוא ממוצע בתוך חזהו מפני שהוא משכן הנפש והחום הטבעי. וכן הרוח הרואה. באמצע העין מפני שהראות בו וכאשר ראינו הדבר הזה נוהג ברוב הדברים:

*וראיתי* הארץ באמצע השמים והגלגלים סובבים אותה מכל צדדיה. התקיים אצלנו כי המכוון בבריאה הוא בארץ. ואח"כ הסתכלנו בכל חלקיה. וראינו העפר והמים שניהם דומם. ומצאנו הבהמות בלתי מדברים. ולא נשאר כי אם האדם. והתברר לנו כי הוא הענין המכוון בלי ספק. ודרשנו הספרים ומצאנו בהם מאמר הבורא. אנכי עשיתי ארץ ואדם עליה בראתי:

*אבל* מתחלת התורה ספר כל הברואים. וכאשר השלימם אמר עתה נעשה אדם. כמי שבונה ארמון ~וממציאו~{אלטונא תקח: ומציעו} ומתקנו. ואח"כ מביא ~עליו~{אלטונא תקח: אליו} בעליו. וכיון שהקדמתי הדברים האלה אתחיל עתה ואומר. הודיענו אלהינו ע"י נביאיו שהוא שם לאדם. יתרון על כל ברואיו. כאמרו וירדו בדגת הים וגו' וכאשר אמר במזמור ה' אדוננו מה אדיר שמך בכל הארץ מתחלתו ועד סופו. ושהוא נתן לו יכולת לעבדו. ושם אותה לפניו והשליטו עליה ושם הבחירה ברשותו וצוהו שיבחר בטוב. כאשר אמר ראה נתתי לפניך היום את החיים וגו' ואמר אחרי כן ובחרת בחיים וגו'. והעמידו לנו על המאמר הזה האותות והמופתים וקבלנוהו:

*ואחר כן* עייננו במלאכת העיון במה נתן לנו יתרון מצאנו יתרונו בחכמה אשר נתנה לו ולמדה אותה כאשר אמר המלמד אדם דעת. והוא בה שומר כל דבר שחלף מהפעלים ובה רואה רוב הנולדת אשר תבאנה. ובה הגיע להעביד הבהמות. לעבוד לו הארץ. ויביאו לו תבואתה ובה הגיע להוציא המים ממעמקי הארץ עד שיהיו הולכים על פניה ועוד עשה לו הגלגלים השואבים ממנה מעצמם. ובה הגיע לבנות הבתים הנכבדים וללבוש הבגדים החמודות. ולתקן המטעמים הערבים. ובה הגיע לנהוג החיילים והמחנות להנהגת המלכות והשלטון. עד שנתקנו בני אדם. ובה הגיע אל ידיעת תכונת הגלגל. והליכת הכוכבים ושיעור גרמיהם ומרחקיהם ושאר עניניהם:

*ואם* יחשוב חושב. כי אשר נתן לו היתרון הוא דבר זולת האדם יראנה אלה המעלות או קצתם לזולתו. וזה מה שלא ימצאהו ובדין אם כן שיהיה המצוה המוזהר הגמול הענוש. כי הוא קוטב העולם ומכונתו. כמו שאמר כי לה' מצוקי ארץ וישת עליהם תבל. וצדיק יסוד עולם:

*וכאשר* התבוננתי אלה השרשים ומה שמסתעף מהם ידעתי כי מותר האדם איננו טעות שנופלת בלבנו. ולא נוטות אל הותירנו ולא שהביאיתנו גאוה ולא עזות שנטעון אותו לנפשנו כי אם אמת ברורה וצדק מבואר ולא הותירו החכמים אלה הדברים כי אם בעבור ששמו מקום למצותו והזהרתו כאשר אמר ויאמר לאדם הן יראת ה' היא חכמה וסור מרע בינה:

*וצריך* שאזכור מה שדקדקתיו בשער הזה וממה שהוצרך אליו ואומר שחשבתי ואמרתי איך תהיה הכונה מכל אשר בעולם אל האדם והנה אנחנו רואים גופו קטן ונבזה והתישבתי בזה ומצאתי שאע"פ שגופו קטן נפשו רחבה מהשמים והארץ כי מדעו כולל כל אשר בם עד שהגיע לדעת מה שיש למעלה מהם אשר בו היא ~עמדתם~{אלטונא תקח: עמידתם} רוצה לומר הבורא יתברך וכמו שאמר נפלאים מעשיך ונפשי יודעת מאד:

*וחשבתי* ~בעיני~{אלטונא תקח: בענין} ימי חייו ואמרתי למה לא החיהו תמיד והתבאר לי שהבורא לא נתן לו החיים האלה הקצרים בעולם הזה אשר הוא עולם הטרח אך כאשר יסייעוהו יהיה לו החיים התמידים כאשר אמר הכתוב חיים שאל ממך נתת לו וגו' וכאשר אבאר במאמר גמול ועונש:

*והשבתי* איך היה עם מותר האדם בנין גופו חלוש מורכב מהדם והליחה ושתי המררות ולמה לא היו חלקיו זכות מתמידות והשיבותי המחשבה הזאת ואמרתי אם נרצה זה אנו רוצים שיברא כוכב או מלאך כי גוף האדם הוא זה הנברא מאלה התערובות והוא יותר זך מכל הדברים האלה הארציים ומה שהוא יותר זך ממנו הוא אחד מהשנים אם מלאך או כוכב ומי שיחפץ לשום גוף האדם מחלקים אינם חלקיו הוא רוצה לבטלו כמי שרצה שלא יהיו שמים כי אם מעפר ושלא תהיה ארץ כי אם מאש שרצונו הבל ומה שאיננו חכמה וכבר אמר מה רבו מעשיך ה' כלם בחכמה עשית וגו':

*וחשבתי* עוד בחליים הבאים עליו ואמרתי הלואי נצל מהם או נדחו מעליו ומצאתים טובים לו בעבור שישוב מחטאיו ויכנע לאלהיו ויתוקנו עניניו כמו שאמר והוכח במכאוב על משכבו. וחשבתי עוד במשול החום והקור והרגשתו בארס זוחלי העפר והחיות המזיקות. וידעתי כי הרגשתו בזה מתקנתו כי אם לא היה מרגיש בצער. לא היה מפחד מעונש אלהיו. כי כאשר אמר אליו אני אצערך לא היה יודע מה הוא הצער. ושמהו מרגיש בצערים האלה לבעבור יכירם ויהיו לו לדמיון. כמו שאמר בחום הגדול. כי הנה יום בא בוער כתנור. (הוא מ"ש לא נבראו רעמים אלא לפשט עקמומית שבלב. שנאמר והאלהים עשה שייראו מלפניו) ואמר בדמות העונש בארס. חמת תנינים יינם:

*וחשבתי* באלה הצרכים המורכבים בו. והתאוות אשר הרבה מהם לרע לו. והתבאר לי כי החכם לא הרכיבם בו כי אם לשום כל אחת מהנה. במקומה. בשכל אשר חננו האלהים תאות המזון. להעמיד הצורה. ותאות המשגל. להעמיד תמורתו. ויתעסק בכל כפי שבאר לו והתירו. ואם הוא מתעסק בו מצד ההתר. יהיה משובח. ומתעסק בו מן האיסור. יהיה מגונה כמו שאמר תאות צדיקים אך טוב ותקות רשעים עברה. ואמר כי הלל רשע על תאות נפשו:

*וחשבתי* איך יעותד לו הצער המכאיב וההתמדה באש. וראיתי כי לעומת זה הנעימות התמידית. וההתמדה בגמול. ואם לא יהיו שניהם כן לא יקוה תקוה גמורה ולא יירא יראה גמורה. וכמו שאמר. אלה לחיי עולם. ואלה לחרפות לדראון עולם וחשבתי שהוא קודם זה צוה עליו בעולם הזה להמית אותו באפני ארבעה מיתות והתבאר לי כי זה לתקנתו. ואיננה יוצאה חוץ לשכל כי השכל כשהוא רואה כי אדם האחד כשיפסד אחד מנתחיו בחלי או בארס שכריתתו תקנה בעבור הצלת שאר גופו. כן רואה מן המדברים. כי המית מי שנשחת מהם. והשחית בארץ. תקנה. בעבור שינצל שאר המין כמו שאמר והנשארים ישמעו וייראו:

*ואחר* אשר ספרתי אלה השבעה שערים. משער הצדק בצווי האדם הזה. אומר וכן כל מה שנדמה למאמין. ממה שדומה להם ראוי שיחשוב בו הטוב כי בלי ספק ימצא לו פנים מן החכמה כמו שאמר כל ארחות ה' חסד ואמת וגו' ואחר שבארתי איך תהיה העמידה על השערים האלה מאופני הצדק. אומר וממה שהוא נאות לצדק הבורא. וחמלתו על האדם הזה. שנתן לו כח ויכולת לעשות מה שצוהו בו ולהמנע ממה שהזהירו ממנו. וזה מבואר בשכל ובכתוב. בשכל שהחכם לא צוה אדם מה שאין ביכלתו. ולא מה שילאה מעשותו. ובכתוב כמו שאמר עמי מה עשיתי לך ומה הלאיתיך ענה בי. ועוד אמר וקוי ה' יחליפו כח. החרישו אלי איים ולאמים יחליפו כח. ואמר עוד באור הבקר יעשוה כי יש לאל ידם. ע"כ מסה״א והדעות. והוא מה שרצינו להציגו כאן מתועלת הבחינה. בטוב העולם הקטן הלזה. וכבר כללנו ג״כ דברים נאותים בזה הדרוש בסולם הבית ובמ״א:

%% פרק ט

*בבחינת* האוהבים והחברים נאמנים. אמר חכם האוהב הנאמן מי שהתנדב לך מממונו בעת רצונך ובנפשו בעת צרתך:

*ואמר* כשתרצה להתחבר עם אדם הכעיסהו ואם יודה לך על האמת בעת כעסו. התחבר לו ואם לאו. עזוב אותו:

*ואמר* אל תבטח בהודאת מי שתתן לו. עד שתמנע ממנו. כי הסובל הוא המודה. והחרד הוא הכופר:

*ואמר* אל תתחבר אלא למי שמכיר ערך מעלתו. אז טוב לך בחברתו:

*ואמר* מי שרוחו יקרה ודעתו נוחה חבורתו טובה ואהבתו מתמדת:

*ואמר* כשתרצה לדעת מי יאהבך. או מי ישנאך ראה מה יש בלבבך:

*ואמר* מי שהשליך טרחו עליך. ומנע ממך טובתו אל תאמין באהבתו:

*ואמרו* לחכם למי מבני אדם תאהב יותר. ואמר מי שרבו טובותיו אצלי. ושאלו במה מכיר האדם אוהבו. והשיב כשהלבבות והלשונות רצות בו. אינם צופות כי אם אהבתו. ולא מדברות כי אם בשבחו:

*ואמר* כשתאהוב אדם. לא תחניף לו. ולא תשאיל עליו כי שמא תמצא אויב שיספר לך מה שאין בו ויפריד בינו ובינך:

*התנדב* לאוהבך בנפשך וממונך ולמודעך ~בטובתו~{אלטונא תקח: בטובך} בדבר הטוב ולהמון בהסברת פנים. ובנתינת שלום. ולשונאך בצדקה וחוס על תורתך וזכרה עם הכל:

*הזהר* ממי שאהבתו כפי הצורך. כי אם השלמת הצורך תשלם אהבתו:

*ואמר* אל תשיאך אהבת המלך כשהיא אוהב אותך. וכשאתה בטוח מן השר. אל תירא מן המלך:

*ואמר* לא אהבני אדם שלא היתה לו אהבתי זכה כל ימי ולא שנאני אדם שלא התפללתי בעדו שיישרהו הבורא ולא האמין אדם אותי על סודו וגליתיו ולא שלחתי יד בדבר שאינו הגון ולא אמרתי הן וחזרתי בי אפילו אם היתה מאבדת כל ממוני ממני ואמרתי לא בכל דבר הסבל טוב אלא על האוהב:

*ואמר* מי שאסף אל אהבתו השלמה בך העצה הטובה אסוף אל אהבתך. שזכה בה שתחייב עצמך לשמוע לו:

*ואמר* כשקיימו השרשים הלבבות יראו הציצים על הלשונות ולא תראה לך אהבה ישרה אלא מלב שלם:

*ושאלו* לחכם מה היא האהבה ואמר נטות הלבבות והתחברם יחד ואמר אין נקב המחט צר לשני אוהבים ואין רחב העולם די לשני שונאים והוא שארז״ל כד הויא רחימתין עזיזא אפותיא דספסרא שכיבן כו':

*ואמר* אין אוהב נאמן כנדיב ואין נדיב כרוח נדיבה. ואין אהבה כתוכחת מגולה בחבה אוהב טהר לב חן שפתיו רעהו מלך:

*ואמר* אחד יקל אדם או יקר בעת המבחן:

*ואמר* מי שמאריך לך שלומו ומונע ממך טובתו בצורה המצוייר׳ תמצא דוגמתו:

*ואמר* האכילה עם האוהב מרקחת ועם השונא או הכילי קדחת:

*ואמר* מי שלא יסבול מאוהבו חטא הקל ישיבהו אויבו בנקל:

*שאלו* לחכם את מי תאהב יותר אחיך או חברך והשיב אין אני אוהב את אחי ואף שהוא עצמי ובשרי עד שיהא איש כלבבי וחברי:

*ואמר* אחד השמר מהתחבר למי שלא תקבל ממנו טובה הן בתורה הן בד"א ומדה חשיבה:

*ואמר* אחד חשוד כל אדם והשמר ממנו ואל תהלל אותו עד שבכל דבר תבחננו:

*ואמר* המשכיל שומר עצמו מאוהביו יותר ממה שישמור עצמו מאויביו:

*ואמר* בעת הזעם אלף אוהבים לא יצדיקוך ובעת הרצון אלף אויבים לא יזיקוך:

*ואמר* אוהבך מי שיעזור אותך. *ואמר* בעת הצורך תכיר חברך ואח לצרה יולד: *ואמר* מי שיבטח בזולת נאמן לא יאשים כי אם נפשו מבטח בוגד כו'. איבת המשכיל טובה מאהבת הכסיל אם ראית ת״ח נוקם ונוטר כנחש חגרהו על מתניך. ע"ה חסיד אל תדור בשכנותו. מניעתך השאלה לשואל טובה משתבטיחהו תוחלת ממושכה
מחלת לב:

*אין* חכם מי שידע הטוב מן הרע אלא מי שיבחן משני דברים רעים: *אמר* מחובת קרבת הקרוב להציע לו טובתיך ולהעביר ממנו רעתך עדש"ה על כל פשעים תכסה אהבה מכסה פשע מבקש אהבה:

*ואמר* אין טוב בצידה כשלא תספיק. הוא מאמר חז״ל טובת רשעים אינה שלמה וכל טובתן של רשעים רעה היא אצל צדיקים:

*ואמר* הזהר מן הנאמן. ואל תאמן בבעל הונאה. ואמר הזאב לא יהא נאמן. הוא ש״ה בשפתיו ינכר שונאו כי יחנן קולו אל תאמין בו. ואמר הנביא היהפוך כושי עורו גו׳ גם אתם תוכלו להטיב:

*ואמר* אל תבטח במי שישחק בפניך אמר איוב אשחק אליהם לא יאמינו ואור פני לא יפילון:

*ואמר* בעת הערכות יוודע בעל המרוצה. *ואמר* נגלה השחר לבעל העינים. ואמר אין רצונו להחיותך מי שהקריבך אל האריה. *ואמר* טעות הנכבד גדולה לפי מעלתו. הוא דבר חז״ל שגגת תלמוד עולה זדון:

*ואמר* בני אדם ברשותך בעוד שיקווך: *ואמר* המשכיל מי שיסתכל בחברו כמו בנפשו. *ואמר* ייקר בעיניך מי שלא יצטרך לך: *ואמר* לא ידאג הנאמן מן המכזב: *ואמר* מי שהתנדב לך באהבתו. כבר השוה אותך לנפשו. ואמר מי שהוא נאמן לאוהביו תקן דרכו. ומי שיחלקו אמריו. ראוי לכל בני אדם לאהבו (אם מוחזק בתם וישר אבל צריך להשמר מהרמאים הבקיאים באומנות זו הקל. וצדים ברשת ארשת שפתיהם נפשות נקיים כמ"ש כי החליק אליו בעיניו ואומר יחלק משמן חכה הולך אחריה גו' בחלק שפתיה תדיחנו. ופה חלק יעשה מדחה. גבר מחליק על רעהו רשת פורש על פעמיו. לשון רכה תשבר גרם. והרבה כזה: *ואמר* די במה שיש בעולם מקניני השמחה. אהבת אנשי דין ומוסר. *ואמר* מי שהיה אהבתו בכבוד. תעמוד גדולתו על בני אדם. ואמר לא יחייב המשכיל אמונת האהבה אלא לאנשי האמונה:

*ואמר* השלים החסד מי שיתחסד לבלתי קנות תועלת. ולבלתי הרחק ממנו הנזק: *ואמר* שים כוונתך לרומם מי שנתן לך באהבתו יתרון על קרוביך. *ואמר* מי שיקחה להראות נדיבותיך בשאילותיו. שים היאוש והמניעות פרי יגיעתו. *ואמר* ראוי הוא לחיבתך. מי שיציק אותך במעלתו. ומי שיתקרב אליך בקרבת החכמה תן לו חלק מן התועלת. *ואמר* טוב היחס עוזר אל המוסר. ובשמירת הברית תגדל האהבה: *ואמר* מי שמתבייש מאחרים. ולא יתבייש מעצמו. אין לנפשו ערך בעניו: והיה מתפלל לאל לשמרו מאוהביו. לפי שלא יוכל להשמר מהם:

*ושאלו* לחכם מה היה הדבר אשר הרבה שונאיך. אמר כי לא ישרה בעיני חברתם. ואמרו ומדוע לא ישרו בעיניך ואמר מפני שניסיתי אותם. ואמרו לחכם מדוע אתה סובל גדופי בני אדם. ואמר כי אנחנו שוים במומים. ואני בעיניהם כאשר הם בעיני. ואמרו לחכם מדוע לא תאהב חברת ב״א. ואמר כי לא ישרה בעיני ולכן ארחק מהם. ושאלו לחכם מה לו לפלוני כי רחק מעליך אמר ישתוה בעיני הרחקתו וקרבתו. אמרו לו הוא סוטם אותך להזיק לך. אמר מי שיחשוב שיוכל להזיקני יועיל לנפשו אם יוכל: *ואמר* אל יירע בעיניך שנאת מי שרצונו משקר: *ואמר* דע כי לא תשיג מה שתאהב עד שתסבול דברים רבים מאשר תשנא. ולא תנצל ממה שיכבד עליך עד אשר תרחק ממה שתאהב: *ואמר* ברצותך שתתקיים אהבתך בלב אדם תיטיב אליו. ואמר אל תאהב אלא מבקש יושר. ואל תפקיד סודך אלא לנאמן: 

*ואמר* לא נקרא הריע ריע. כי אם לאומנתו לך. ונקרא האויב אויב. מפני שהוא מזיק לך. *ואמר* לבות בני חורין. מבצר הסודות: *ואמר* אשרי מי שמתעסק לבו בהודאת הטובה. ואל יכחש בה. ואמר מי שיחשוב עליך טוב. הצדק מחשבתו והכר טוב למי שיכירהו לך אם יהא נכבד או נקלה. *ואמר* אל תשיאו לנפשותיכם לעשות מעשה בלי בחינה ואל ישיאכם אדם במבטא ובמפעל לעשות מה שאינו ראוי. *ואמר* האהבה תהיה בין שני משכילים. מפני שתאות אל השכל והיא ממינו ולא תהיה בין שני כסילים מפני שאינה נאותה אל השטות כי השכל הולך על קו המישור. ועל כן יתכן שיתחברו בו שני אנשים על דרך אחת. והשטות אינו נוהג על סדר. על כן לא יתכן שיתחברו בו שני אנשים. *ואמר* אין חבר טוב כנועם המדות. *ואמר* אל תדבר לפני איש. עד אשר תשמע דבריו. ותעריך מה שיש בנפשך יותר ממנו ממדות טובות. החריש ואסוף בלבך הדברים אשר תוסיף עליו. ממה שהתבוננת ממנו (כר״ג מי שאין תוכו כברו אל יכנס לבה״מ. ואר"י אל יכנסו תלמידי ר״מ מפני שקנטרנים הן) ואם יהיה בנפשו יתרון. אז ראוי לך שתפזר להוסיף הדבר הנוסף על מה שיש לך ונכנס אדם לפני מלך ושמלותיו בלות. ודבר לפניו והיטיב לדבר. ושאלו אותו וענה כהוגן. ויאמר המלך אליו. לו היתה כסותך כתקון אמריך. אז היית נותן לגופך חוק מן הקשוט. אשר נתנה לנפשך חוקה מן הדעת. ואמר אדוני המלך המאמר יכלתי עליו. אבל הכסות אתה תוכל עליה אז צוה המלך להלבישו מחלצות והיטיב לו. ואחד אמר לאחד מן המלכים נכנסתי אליך בתקוה. וקבלתי רוע מוסרך בסבל. וראיתי לפניך אנשים הקריבם המזל אליך. ואחרים הרחיקם המזל. ואין ראוי אל הקרוב לבטוח ולא לרחוק להתייאש. כי תחילת הידיעה המבחן על כן בחון וחקור. ושמע מלך שני אנשים מאנשיו מתקוטטים זה עם זה וכל אחד יבזה את חבירו והיו קודם לכן חברים אוהבים זה לזה. ואמר ליושבים לפניו יאות לאיש בעת שיבחר חבר שימעיט קרבתו. ויזהר מרוב חברותו ולא יהיה רגיל עמו במה שיהיה ספק:

*ואמר* דע כי קרבת החלוש והתחברותו יחשב רמאות וחונף. וקרבת החזק והתחברותו. תחשב צניעות וענוה צדק ונפש יקרה:

*ואמר* מה שיאהבו בני אדם. היא הענוה והצניעות וחלק המאמר ומה שיתמהו ממנו. אומץ הלב. ויקר הרוח. לכן קבוץ שני הדרכים תכלול אהבת בני אדם (ע״ע בעלית מלוכה) ואמר שנאתך במי שיאהבך בוז. ואהבתך במי שישנאך. זולות הנפש:

*ואמר* מבחן האדם שכלו כאשר מבחן הזהב האש:

*ואמר* החכם ידע הכסיל מפני שהי׳ בנערותו כסיל והכסיל לא ידע את החכם. מפני שלא היה חכם. ואמר הכסיל אויב נפשו ואיך יהי׳ אוהב לזולתו. ואמר מי שישבח אותך ללא גמול מהר לגמול אותו פן יהפך השבח גדוף:

*ואמר* עשותך חסד לבן חורין. יעוררהו לגמלך. ועשותך חסד לנבל יעוררהו להוסיף שנית לשאול:

*וכשתתמה* על ענין בני אדם. תשוטט במחשבותיך על מדותיך. כי יש לכל אדם סודות ומתנות מאת הבורא. אין לך אדם שאין לו שעה כו'. *ואמר* כי האהבה והאיבה תהיה על שלשה חלקים או לחבור הרוחות. ולא יהא לאדם מנוס מאהבת חברו. או לתועלת והנאה. או לדאגה ושמחה. וזה פרושם כי חבור הרוחות יהיה בהיות החמה והלבנה בשני מולדות. במזל אחד אוהבים זה לזה במבט אהבה. או חצי אהבה וכשיזדמן זה יהיו בעלי שני המולדות קשורים בעבותות אהבה. ויאהבו זה לזה. וכאשר תהיה אהבתם לדאגה או לשמחה. כשיהיו במולד שניהם במזל אחד. או יביט צומח זה לצומח זה מאהבה. או חצי אהבה. וכאשר תהיה אהבתם לתועלת והנאה כשיהיו גדולי ההצלחה במזל אחד. ויביט גודל זה לגודל זה מאהבה או חצי אהבה זה יורה כי ישיג זה מזה תועלת ויהיה התועלת ביניהם סבת אהבה. או יהיה להם ההזק מצד אחד והרעה אשר תמצאם. ותהיה דאגתם אחת על כן יתחברו. ויתחזק כל זה מבני הכוכבים הטובים בשעת הלדה. ויחלישהו מבני הכוכבים הרעים:

*ואמר* לא תהיה שלם עד יבטח ממך אויבך כל שכן כשלא יבטח בך אוהבך:

*ואמר* ייראו מי שישנאהו לבכם. *ואמר* מי שלא יכיר הטוב מן הרע הציגהו עם הבהמות. והיה מנהג החכם לשתוק במעמד הקהל ובקשו ממנו ~לרב~{אלטונא תקח: לדבר} לא רצה כי היה אומר ער שיבואו ב"א ~וכשיבא~{אלטונא תקח: וכשבא} חכם חברו ~אלטונא תקח: ו~אמר דברו כי כבר באו ב״א כמ״ש המתן עד שיכנסו בעלי תריסים לבה״מ. *ואמר* חכם חולק. טוב מכסיל מודה טובה תוכחת מגולה גו'. כמים הפנים גו׳ כן לב ב״א. לבות בני אדם כמראות. ואמר מבחר הריעים מי שישיב רעיו מן הרע אל הטוב. ותוקף הגבורה מי ~שידחק~{אלטונא תקח: שידחה} בה ההזק מבני אדם. וצוה היה חושד מי שתכיר. ונזהר ממי שלא תכיר. ולא תטעום צמח אשר לא תדעהו ואמר המנסה יוסיף דעת:

*ואמר* לא תתקן לבעל הטעות טעותו. כי ילמוד ממך חכמה. וישוב לך לאויב:

*ואמר* מי שישרו מדותיו תנעם מחיתו ותאריך שלותו. וימעטו אויביו. ונועם המדות ינחיל אהבה ויחזק הידידות. והוא מביא אל המעשים הטובים. כאשר רוע המדות מביא אל מעשים רעים. ומי שישרו מדותיו. תתחזק אהבתו וימשכו הלבבות לקראתו ומי שירעו מדותיו תגדל איבתו וכל רואיו ידודו ממנו ונועם המדות גורם הצדקות והמעשים העליונים. ומי שינעמו מדותיו. יהיה אהוב. ומי שירעו מדותיו. יהיה מאוס:

*ואמר* מגלה סוד אין לו שכל ואמר מי שיגלה סודו אינו נאמן בנפשו. וק״ו שאינו נאמן בסוד זולתו והעלמת הסוד סבת האהבה:

*ואמר* הכזב והחונף שתי סבות לחשוף כל דבר ולהפר כל אהבה:

*אם* תרצה להיות אהוב תאהוב ומי שירצה להיות אהוב מבני אדם יתנהג עמהם במוסר הטוב וההנאה מביאה לידי אהבה. כמו שהיזק מביא לידי שנאה. (ודע שאם יש לאל ידך לא תשכח להיטיב ולהנות מהטוב אשר ייטב לך ה׳. כמ״ש בדוד המע״ה ששלח לזקני יהודה גו' משלל אויבי ה׳ ולא לבד לנצרכים ולראוים פשיסא כי זה כל האדם חסד ואמת מן ינצרוהו. אלא גם למי שאינו צריך לטובתך ולהנאתך תפקדהו לפרקים בהראות אות אהבה וחבה עם איזה הנאה ותענוג אשר יחסר לו. כי ע״י זה תתקשר החבה והאחוה בין בני אדם כשישתתפו זה עם זה בטובה והאומר שלי שלי ושלך שלך זו מדת סדום אלא חלק ממה שהשפיע לך הגומל חסד חנם לחברך. אף אם לא גמלך טוב. וגם אין לו כל כך צורך בה. ותהיה מכת האומר שלי ושלך שלך חסיד. ואחז"ל גדולה לגימה שמקרבת את הרחוקים אולם במי שיש לו חובה עליך לכבדו ולחבבו אצ״ל שלא תמנע מהראות חבתך הפרטית אליו באשר תמצא ידך (ושושבינות נגבית בב״ד) ואפי׳ אינו צריך לכך ואחז״ל שע״י מניעת פקודת תגמולי ההנאה ב״א רגילים לידור הנאה זה מזה דא"ל לא מלכא אנא דמהנינא לך ולא מהנית לי. ואם אינו רוצה ליהנות ממך כל עיקר. אף אתה דור הנאה ממנו. שכך אמרו לא כלבא אנא דמהנית לי ולא מהנינא לך כי הוא לחם העצבים ומאן דאכיל דלאו דיליה בהית לאסתכולי ביה והרי אתה מתבייש להסתכל בפניו על כן תדע להזהר מאדם כזה שמתרחק מליהנות כלל משלך כי הוא מתיירא פן תבוא לידי הנאתו בשום פעם לכן אפי' אם יפציר בך ללחום בלחמו ולמסוך שכר עמו. אל תאבה ואל תשמע אל תתאו למטעמותיו כי כמו שער בנפשו. כן הוא. אכול ושתה יאמר לך ולבו בל עמך ואם הצריכך זמנך ליהנות משל אחרים ואין לאל ידך לשלם גמולם. לפחות השתדל לעשות הטוב בעיניהם בכל אשר תשיג ידך. להודיע טוב רצונך והכרתך טובתם עליך. והודאתך בפועל ובמעשה לא בדבור רחב ושפת יתר כי הוא חומץ על נתר):

*אמרו* כשאתה חולק כבוד לאוהבך כראוי לו ואינו חולק לך מה שראוי לך. טוב שתעזבנו. וכל אוהב שמתהפך ומשתנה באהבתו. חשוב אותו כשונא ואל תבטח בו לעולם:

*החכם* שכלו מצרף לכז״ב וכור לזהב האהבה מבחן:

*הרשע* שומר משמרת שפולטת יין ידידות וחבה. וקולטת שמרי האיבה רעהו בעיניו לא יוחן:

*הצבוע* בידו מאזני מרמה לעשוק אהב בהם יכרע שכלו כי פנה אל רהב. ויעלה באשו ותעל צחן:

*הלץ* בבית הסורים רע טוחן ואינו מוצא אלא סובין ומורסן יהי למלא בטנו עדי ישחן:

*הפתי* שכלו ספוג או משפך. פשט"א מהפך בעיני אלהים ואדם לא ימצא חן:
<h3>ז עליית הבטחון</h3>
% ז

*עלית* הבטחון

פתח השער. אמר בח״ה ז״ל מה שצריך יותר מכל הדברים לעובד האלהים. הוא הבטחון עליו בכל דבריו בעבור מה שיש בו מן התועלות הגדולות. בענין התורה ובענין העולם. ותועלותיו בו בתורתו. מהם מנוחת נפשו ובטחונו על אלהיו יתברך. כמו שהעבד חייב לבטוח על אדוניו מפני שאם איננו בוטח באלהים. בוטח בזולתו ומי שבוטח בזולת ה' מסיר השם השגחתו מעליו ומניח אותו ביד מי שבטח עליו ויהיה כמו שנאמר בו כי שתים רעות עשה עמי אותי עזבו מקור מים חיים לחצוב להם בורות נשברים וגו׳ ואמר הכתוב ברוך הגבר אשר יבטח בה׳ והיה ה׳ מבטחו ואמר אשרי הגבר אשר שם ה׳ מבטחו ולא פנה אל רהבים ושטי כזב ואמר ארור הגבר אשר יבטח באדם ושם בשר זרועו. ומן ה׳ יסור לבו. ואם יבטח על חכמתו ותחבולותיו וכח גופו והשתדלותו ייגע לריק ויחלש כחו. ותקצר תחבולתו מהשיג חפצו כמש"ה לוכד חכמים בערמם. ואמר שבתי וראה תחת השמש. כי לא לקלים המרוץ ולא לגבורים המלחמה. ואמר כפירים רשו ורעבו ודורשי ה׳ לא יחסרו כל טוב. ואם יבטח ברוב עשרו. יוסר ממנו וישאר לזולתו. כמש"ה עשיר ישכב ולא יאסף. עיניו פקח ואיננו. ואמר התעיף עינך בו ואיננו וגו׳ ואמר בחצי ימיו יעזבנו וגו׳. או תמנע ממנו הנאתו בו כמש"ה ולא ישליטנו האלהים לאכול ממנו. ויהיה אצלו פקדון ששומר אותו מן הפגעים. עד שישוב למי שהוא ראוי לו כמ"ש ולחוטא נתן ענין לאסוף ולכנוס לתת לטוב לפני האלהים, ואמר יכין וצדיק ילבש וכסף נקי יחלוק (ואומר וצפון לצדיק חיל חוטא). ואפשר שיהא הממון סבת רעתו ואבדון נפשו. כמ"ש וגם זו רעה חולה עושר שמור לבעליו לרעתו. ומהם שהבוטח בהי"ת יביאנו הבטחון עליו. שלא יעבוד זולתו. ושלא יקוה לאיש ולא ייחל לבני אדם. ולא יעבדם להתרצות אליהם ולא יחניף להם ולא יסכים עמהם. בבלתי עבודת השם. ולא יפחידהו ענינם. ולא יירא ממחלקותם אבל יתפשט מבגדי טובתם וטרח הודאתם. וחובת תגמולם. ואם יוכיח אותם לא יזהר בכבודם. ואם יכלימם לא יבוש מהם. ולא ייפה להם השקר כמש"ה וה׳ אלהים יעזר לי ע"כ לא נכלמתי. ע"כ שמתי פני כחלמיש ואדע כי לא אבוש. ואמר אל תירא מפניהם ומדבריהם אל תחת (ואמר ושמתיך לחומת נחושת בצורה) ואמר כשמיר חזק מצור נתתי מצחך ומהם שהבוטח בה' יביאהו בטחונו לפנות את לבבו מעניני העולם. וליחד לבבו לעניני העבודה ויהא דומה ~בנוחת~{אלטונא תקח: במנוחת} נפשו ורוחב לבו ומעוט דאגתו לבעל האלקימיא והוא היודע להפך הכסף לזהב. והנחשת והבדיל לכסף ע"י חכמה ומעשה ועוד כי הבוטח באלהים יש לו עליו יתרון בעשרה דברים:

*תחלתם* שבעל הכימיאה צריך לדברים מיוחדים למלאכה. לא יגמר לו דבר זולתם ולא ימצאם בכל עת ובכל מקום. והבוטח באלהים טרפו מובטח לו מכל סבה מסבות העולם. כמש"ה כי לא על הלחם לבדו יחיה האדם וגו׳. כי הסבות אינן נבצרות ממנו בכל עת ובכל מקום. כאשר ידעת מדבר אליהו עם העורבים. ועם האשה האלמנה. ועוגת רצפים וצפחת המים ודבר עובדיהו עם הנביאים. שאמר ואחביא מנביאי ה׳ מאה איש וגו' ואכלכלם לחם ומים ואמר כפירים רשו ורעבו ודורשי ה׳ לא יחסרו כל טוב. ואמר יראו את ה׳ קדושיו כי אין מחסור ליראיו:

*והשני* כי בעל הכימיא צריך למעשים ולמלאכות. לא ישלם לו חפצו זולתם. ואפשר שימיתהו ריחם ועשנם. עם התמדת העבודה. ואורך היגיעה בהם לילה ויומם. והבוטח באל בבטחה מהפגעים. ולבו בטוח ממצוא הרעות וכל אשר יבואנו מאת האלהים. יהיה לו לששון ולשמחה. וטרפו בא אליו במנוחה והשקט ושלוה. כמ"ש בנאות דשא ירביצני על מי מנוחות ינהלני:

*והשלישי* כי בעל הכימיא אינו מאמין על סודו זולתו. מיראתו על נפשו. והבוטח באלהים איננו ירא משום אדם בבטחונו אבל הוא מתפאר בו כמ"ש דוד המע"ה באלהים בטחתי לא אירא מה יעשה אדם לי:

*והרביעי* כי בעל הכימיא אינו נמלט מהזמין מהזהב והכסף הרבה לעת צרכו או שלא יזמין מהם כלום אלא כפי שיספיק לזמן מועט. ואם יזמין ממנו הרבה. יהיה כל ימיו מפחד על נפשו שלא יאבד ממנו. בעניני סבות האבדה. ולא ישקוט לבו ולא תנוח נפשו מפחדו עליו מהמלך והעם. ואם לא יזמין מהם אלא למלאות מחסורו זמן מועט אפשר שיבצר ממנו המעשה בעת הצורך הגדול אליו מפני המנע סבות מסבותיו ממנו. והבוטח באלהים בטחונו חזק באלהיו שיטריף אותו כרצונו בעת שירצה ובמקום שירצה כאשר יטריף העובר ברחם אמו. והאפרוח בתוך הביצה אשר אין בה מקום מפולש להכנס אליו מחוצה. והעוף באויר והדגים במים והנמלה הקטנה עם חלישותה ויבצר הטרף מהארי עם תקפו בקצת הימים כמ"ש כפירים רשו ורעבו גו׳ ואמר לא ירעיב ה׳ נפש צדיק. ואומר נער הייתי גם זקנתי ולא ראיתי צדיק נעזב וזרעו מבקש לחם:

*והחמישי* שבעל הכימיא תחת יראה ופחד על מלאכתו. מן המלך ועד הקטן שבעם. והבוטח באלהים ייראוהו המלכים ונכבדי בני אדם. אף האבנים והחיות מבקשים רצונו. כמ"ש במזמור יושב בסתר עליון עד אחריתו ואומר בשש צרות יצילך גו' ברעב פדך ממות עד סוף הענין:

*והששי* שבעל הכימיא אינו בטוח מהחליים והמדוים שמערבבין עליו שמחתו בעשרו ואינם מניחים אותו ליהנות ממה שיש לו. ולא להתענג במה שהשיגה ידו. והבוטח בה' בטוח מן המדוים והחליים. אלא ע"ד הכפרה או התמורה (להמיר לו עולם עובר בעולם עומד ולהיטיב אחריתו) כמשה"כ וייעפו נערים וייגעו ובחורים כשול יכשלו. וקוי ה׳ יחליפו כח ואמר כי זרועות רשעים תשברנה וגו׳:

*והשביעי* שבעל הכימיא אפשר שלא יגיע אל מזונו במה שיש אצלו מן הזהב והכסף. מפני שלא יהיה האוכל נמצא בעירו בקצת העתים כמ"ש כספם בחוצות ישליכו ואמר גם כספם גם זהבם לא יוכל להצילם והבוטח בה' לא יבצר ממנו מזונו בכל עת ובכל מקום עד סוף ימיו כמ"ש ברעב פדך ממות ואמר ה׳ רועי לא אחסר ואמר לא יבושו בעת רעה ובימי רעבון ישבעו: 

*והשמיני* שבעל הכימיא אינו מתעכב בשום מקום מיראת שמא יתגלה סודו. והבוטח באלהים בבטחה בארצו ובמנוחת נפש במקומו כמ"ש בטח בה׳ ועשה טוב שכון ארץ ורעה אמונה. ואמר וצדיקים יירשו ארץ וישכנו לעד עליה:

*והתשיעי* שבעל הכימיא. לא תלונו באחריתו ולא ישיג בה זולת הבטחון מן הריש והצורך לבני אדם והבוטח בהי ילונו גמול בטחונו בעוה"ז ולעוה"ב כמ"ש והבוטח בה׳ חסד יסובבנו, ואמר מה רב טובך אשר צפנת ליראיך וגו׳:

*והעשירי* שבעל הכימיא אם יודע ענינו תהיה סבת מותו. מפני שמה שהוא משתדל וטורח בו. הפך הנהגת העולם ומנהיג הכל ~ישלוט~{אלטונא תקח: ישליט} עליו מי שימיתהו. כשאינו יודע להעלים את סודו (כי מתת אלהים היא. ואין ראוי לבעט בברכתו. ולגלות דבר סוד כמוס בחכמת הטבע לבלתי ראוים. שהזיקן מרובה משכרם בהמצא להם הכסף והזהב בשפע גדול לכל חפצם וישתמשו בו להשחתת העולם. כענין שכתוב וכסף הרביתי להם וזהב עשו לבעל. ונאמר יש עושר שמור גו׳. לכן המגלה אותה לשאינו צנוע נענש. אבל עטרת חכמים עשרם ואת ישרים סודו. שהכל פעל ה' למענהו אך אין בזה עון אשר חטא שיהפך וישביח צורת מין מתכת אחד ותכונתו לזולתו ויעלהו למדרגה חשובה זוהי חכמה ובקיאות ואומנות גדולה. וכבוד בורא הכל היא מלאכה מעולה ויקרה כזאת. ולגודל חשיבותה הסתירה מהבלתי ראוים כאמור) והבוטח בה׳ כאשר יוודע בטחונו יגדל בעיני הבריות ויכבדוהו בני אדם ויתברכו בקרבתו ובראייתו ויהיה גורם לתקנת עירו. ולדחות הפגעים מעל אנשי מקומו כמ"ש וצדיק יסוד עולם. וכענין לוט בצוער:

*ומתועלת* הבטחון בה׳ בענין התורה הבוטח בה' אם הוא בעל ממון. ימהר להוציא חובות האלהים וחובות בני אדם ממנו. בנפש חפצה ורוח נדיבה. ואם איננו בעל ממון יראה כי חסרון הממון. טובה מטובות המקום עליו מפני שנסתלקו מעליו החובות. שהוא חייב בהם לאלהים ולבני אדם בעבורו ומעוט טרדת לבו בשמירתו והנהגתו. כמו שנא' על אחד מהחסידים שהיה אומר המקום יצילני מפזור הנפש אמרו לו מהו פזור הנפש. אמר שיהיה לי ממון בראש כל נהר ובראש כל קריה. והוא מה שאמרו ז״ל מרבה נכסים מרבה דאגה. ואמרו איזהו עשיר השמח בחלקו ומהם כי הבוטח בה' לא ימנענו רוב הממון מבטוח בה'. מפני שאיננו סומך על הממון. והוא בעיניו כפקדון צוה להשתמש בו על פנים מיוחדים ובענינים מיוחדים לזמן קצוב ואם יתמיד קיומו אצלו. לא יבעט בעבורו ולא יזכור טובתו למי שצוה לתת לו ממנו ולא יבקש עליו גמול הודאה ושבח אבל הוא מודה לבוראו יתברך אשר שמהו סבה לטובות ואם יאבד הממון ממנו לא ידאג ולא יאבל לחסרונו אך הוא מודה לאלהיו בקחתו פקדונו מאתו. כאשר הודה בנתינתו לו (כמ"ש איוב ה' נתן גו' וישים אשם נפשו ויצדיק דינו) וישמח בחלקו. ואיננו מבקש הזק זולתו ולא יחמוד אדם בממונו כמש"ה צדיק אוכל לשובע נפשו:

*אך* תועלות הבטחון בעולם. מהם מנוחת הלב מן הדאגות העולמיות והשלוה מנדנוד הנפש וצערה לחסרון תאותיה הגופניות. והוא בהשקט ובבטחה ובשלוה בעוה"ז כמ"ש ברוך הגבר אשר יבטח בה׳ והיה ה׳ מבטחו ואמר והיה כעץ שתול על פלגי מים ועל יובל ישלח שרשיו וגו׳ ומהם מנוחת הנפש מלכת בדרכים הרחוקים אשר היא מכלה הגופות. וממהרת השלמת ימי החיים כמ"ש ענה בדרך כחי קצר ימי ונאמר על אחד מהפרושים כי הלך אל ארץ רחוקה לבקש הטרף בתחלת פרישותו ופגע אחד מעובדי הצלמים בעיר אשר הלך אליה אמר לו הפרוש כמה אתם בתכלית העורון ומעוט ההבנה בעבודתכם לצלמי'. א"ל האמגושי ומה אתה עובד א"ל הפרוש אני עובד הבורא היכול המכלכל האחד. המטריף אשר אין כמוהו. א"ל האמגושי פעלך סותר את דבריך. א"ל הפרוש והיאך. א"ל אילו היה מה שאמרת אמת היה מטריפך בעירך כמו שהטריפך הנה ולא היית טורח לבוא אל ארץ רחוקה כזאת ונפסקה טענת הפרוש ושב לארצו וקבל הפרישות מן העת ההיא ולא יצא מעירו אח"כ:

(*אמר* שלה ~הייתי~{אלטונא תקח: שלה הוית} בביתי וגלגל החוזר גלגלני וטלטלני אל ארץ רחבת ידים כדור צנפני. ולא ממעוט בטחוני בקוני חלילה. אבל גזרת עלאה היא ואף היא לטובה ושומע לעצה חכם. שכן צוו חכמים מאן דביש ליה בהאי מתא ליזל למתא אחריתא וזה משלש טעמים אם עונותיו מנעו הטוב ממנו במקומו הרי גלות מכפרת עון ואם לאו אלא עונות אנשי המקום גורמים שהיחיד נמשך אחר הרוב א״כ מהר המלט ימלט מן המקום ולא יספה עמהם בלא משפט או שמא נסיון הוא. (כמ״ש בס״ד בבית נתיבות יע״ש) ואין אחד מאבותינו הראשונים ועמודי אומתנו הזקנים שלא נטרדו בגלות וטלטול מארץ אל ארץ. לבקש טרפם והצלתם. צא ולמד מאבות השלשה ומרע"ה ודוד המע״ה וזולתם נביאים וחסידים רבים קבלו עליהם עול גלות וע"כ דבר תמוה הוא שלא מצא אותו פרוש ידיו ורגליו לענות הכסיל כאולתו ולהשיבו על עקב בשתו. וי״ל עיקר טעמו של הפרוש שחזר למקומו היה מחמת שראה שיצא שכרו בטלטולו בהפסדו מפני רשעות אנשי המקום שהלך לשם. שהיו עובדי אלילים והיה ירא פן תדבקתהו הרעה שם בסבתם לפיכך הסכים לשוב למקומו. נמצא שכר גלותו כפול. ולא חשש להשיב את הכסיל פן יבוז לשכל מליו וקיים בו אל תען) ומהם. מנוחת הנפש והגוף מן המעשים הקשים והמלאכות המיגעות את הגופות ועזוב עבודת המלכים וחמוס אנשיהם והבוטח בה' הוא תובע מסבות הטרף מה שיש בו יותר מנוחה לגופו. ושם טוב לו ופנאי ~לבבו~{אלטונא תקח: ללבו}. ומה שהוא מפיק יותר לחובות תורתו עם אמונתו כי הסבה לא תוסיף לו בחקו ולא תחסרהו ממנו מאומה. אלא בגזרת האל יתברך. כמ"ש כי לא ממוצא וממערב ולא ממדבר הרים וגו' ונאמר בנאות דשא ירביצני וגו' ומהם מעוט צער נפשו במסחר אם יתעכב אצלו או פרקמטיא. או אם לא יוכל לגבות חובו אם יפגעהו חולי בגופו מפני שהוא יודע כי הבורא יתברך מתקן ענינו יותר ממנו ובוחר לו טוב יותר ממה שהוא בוחר לעצמו כמו שאמר אך לאלהים דומי נפשי כי ממנו תקותי ומהם שמחתו בכל ענין שיעתיקהו אליו. ואם יהיה כנגד טבעו מפני בטחונו באלהיו. שלא יעשה לו אלא הטוב לו בכל ענין כאשר תעשה האם החומלת לבנה ברחיצתו וחתולו וקשירתו והתרתו על כרחו כמש"ה אם לא שויתי ודוממתי נפשי כגמל עלי אמו וגו':

*וכיון* שבארתי מתועלות הבטחון באלהים. והנאותיו בתורה ובעולם מה שנזדמן לי. אבאר עתה מענין הבטחון שבעה דברים אחד מהם מהו הבטחון והשני בסבות הבטחון על הברואים והשלישי בבאור ההקדמות אשר בעבורם יתחייב הבטחון באלהים וחיוב העסק בסבות והרביעי בבאור הדברים אשר בהם יהיה הבטחון וחיוב שבחו וגנותו בהם. והחמישי בהפרש בין עסק הבוטח באלהים בסבות הטרף ובין עסק מי שאינו בוטח באלהים בהם. והששי בבאור אופני חיוב גנות דעת האומרים באריכות התאוות בעולם ומיחלים נפשותם בקבלת עבודת האלהים כשיגיעו לחפצם בו והם בעלי המשכונות והשביעי במפסידי הבטחון באלהים. וכל מה שצריך לדבר בענין הבטחון ולקצר בחלקיו:

%% פרק א

*אך* מהות הבטחון היא מנוחת נפש הבוטח. ושיהיה לבו סמוך על מי שבטח עליו שיעשה הטוב והנכון לו בענין אשר יבטח עליו. כפי יכלתו ודעתו במה שמפיק טובתו. אבל העיקר אשר בעבורו יהיה הבטחון מן הבוטח אם יפקד לא ימצא הבטחון הוא שיהיה לבו בטוח במי שיבטח בו שיקיים מה שאמר. ויעשה מה שערב. ויחשוב עליו הטוב במה שלא התנה לו ולא ערב עשוהו שיעשהו נדבה וחסד.

%% פרק ב

*אך* הסבות אשר בהן יתכן הבטחון מהבוטח על הברואים הן שבע:

*אחת* מהן הרחמים והחמלה והאהבה. כי האדם שהוא יודע בחברו שהוא מרחם וחומל עליו יבטח בו ותנוח נפשו עליו בכל מה שיטריחהו מעניניו:

*והשנית* שיהיה יודע בו עם אהבתו שאיננו מתעלם ממנו ולא מתעצל בחפצו. אבל הוא יודע בו שהוא משתדל ומסכים לעשותו כי אם לא יתברר לו ממנו כל זה. לא יהיה בטחונו עליו שלם. מפני שהוא יודע התעלמותו ורפיונו בחפצו וכאשר יתקבצו לבוטח ממי שבטח בו שתי המדות האלה גודל רחמנותו עליו ורוב השגחתו על עניניו יבטח בו מבלי ספק:

*והשלישית* שיהיה חזק לא ינוצח באשר הוא חפץ ולא ימנעהו מונע מעשות בקשת הבוטח. כי אם היה חלש לא ישלם הבטחון עליו. אע"פ שנתברר שהוא מרחם ומשגיח. מפני המנע דברים ממנו ברוב הענינים. וכאשר יתקבצו בו שלש המדות האלה יהיה הבטחון עליו יותר ראוי:

*והרביעית* שיהיה יודע באופני תועלות הבוטח עליו. ולא יעלם ממנו מה שהוא טוב לו בנסתר ובנראה ומה שייטב בו ענינו. כי אם לא ידע כל זה לא תנוח נפש הבוטח עליו. וכאשר יתקבצו לו בו דעתו בתועלותיו ויכלתו בהם ורוב השגחתו עליהם וחמלתו עליו יחזק בטחונו בו בלי ספק:

*והחמישית* שיהיה מתייחד בהנהגת הבוטח עליו. מתחלת הוייתו וגדולו וינקותו ונערותו ובחרותו וישישותו וזקנתו. עד תכלית ענינו וכשיתברר ממנו כל זה לבוטח. יתחייב שתנוח נפשו עליו וישען אליו. בעבור מה שקדם לו עליו מן הטובות העודפות. והתועלות המתמידות ויהיה זה מחייב חזקת בטחונו בו:

*והששית* שיהא ענין הבוטח מסור בידו. ולא יוכל אדם להזיקו ולהועילו ולא להיטיב אליו ולא לדחות נזק מעליו זולתו. כעבד האסור אשר הוא בבית הבור ברשות אדוניו:

*והשביעית* שיהיה מי שבטח עליו. בתכלית הנדיבות והחסד. למי שראוי לו ולמי שאינו ראוי לו. ותהיה נדיבותו מתמדת וחסדו נמשך לא יכרת ולא יפסק ומי שנקבצו בו כל המדות האלה. עם כל מה שזכרנו קודם לזה נשלמו תנאי הבטחון בו והתחייב היודע זה ממנו לבטוח בו ושתנוח נפשו עליו בגלויו ובנסתרו בלבו ובאבריו. ולהמסר אליו ולרצות בגזרותיו ולדון אותו לטוב בכל דיניו ומפעליו. וכאשר נחקור על אלה השבעה תנאים. לא נמצאם כלל בברואים. ונמצאם כולם בבורא יתעלה. שהוא מרחם על בריותיו כמ"ש רחום וחנון ה׳ ואמר ואני לא אחוס על נינוה וגו׳. ושאינו מתעלם כמ"ש הנה לא ינום ולא יישן שומר ישראל. ושהוא חכם ולא ינוצח כמ"ש חכם לבב ואמיץ כח מי הקש' אליו וישלם ואמר לך ה׳ הגדולה והגבורה והתפאר' והנצח וההוד וגו׳. וכתוב ה׳ אלהיך בקרבך גבור ~מושיע~{אלטונא תקח: יושיע}. ושהוא מתייחד בהנהגת האדם מתחלת ענינו והתחלת גדילתו כמ"ש הלא אביך קנך הוא עשך ויכוננך. ואמר עליך נסמכתי מבטן אמי ממעי אמי אתה גוזי. ואמר הלא כחלב תתיכני וכגבינה תקפיאני. ושאר הענין. ושתועלתו והיזיקו אינם ברשות אדם. כי אם ביד הבורא יתעלה לבדו כמ"ש מי זה אמר ותהי. ה׳ לא צוה. מפי עליון לא תצא הרעות. ואמר יבש חציר נבל ציץ ודבר אלהינו יקום לעולם ואמר אכן חציר העם וכבר התבאר הענין הזה בשער עבודת האלהים במה שיש בו די. ושנדיבותו כוללת וחסדו סובב. כמ"ש טוב ה׳ לכל ורחמיו על כל מעשיו ואמר נותן לחם לכל בשר כי לעולם חסדו. ואמר פותח את ידך ומשביע לכל חי רצון והשכל גוזר בקבוץ אלה השבעה עניינים בבורא יתעלה. מבלתי הנבראים לכן הבאתי אלו הפסוקים מן הכתוב לזכרון בלבד וכאשר יתברר זה לאדם ותחזק הכרתו באמתת חסד הבורא. יבטח בו וימסר אליו. ויניח הנהגתו עליו ולא יחשדהו בדינו. ולא יתקצף על בחירתו לו. כמ"ש דוד המע"ה כוס ישועות אשא ובשם ה׳ אקרא. ואמר צרה ויגון אמצא ובשם ה׳ אקרא:

%% פרק ג

*אך* ההקדמות אשר בברורן ואמתתן ישלם לאדם הבטחון באלהים הן חמש. אחת מהן שיאמין ויתברר אצלו התקבצות השבעה ענינים באלהים אשר בהתקבצם במי שבוטחים בו יתכן לבוטח לבטוח עליו. וכבר זכרתים והעירותי עליהם במה שנזדמן לי מן הכתוב. והם:

*הראשון* שהבורא יתברך מרחם על האדם. יותר מכל מרחם. וכל רחמים וכל חמלה שיהיו מזולתו עליו כולם הם מרחמי האל וחמלתו. כמ"ש. ונתן לך רחמים ורחמך והרבך:

*והשני* כי הבורא יתעלה לא יעלמו ממנו אפני תועלות האדם. והדין נותן זה מפני שהוא אחד ממעשיו ואין מי שיודע באופני תקנות העשוי והפסדו. ובפגעים המשיגים אותו ובאופני מחלתו וארוכתו יותר מעושהו. ואם זה יהיה נמצא בעושים מבני אדם. אשר לא יחדשו במעשיהם זולתי צורה מקרית. אך השורש והצורה עצמה אין להם בהם שום תחבולה. ולא יכולת לחדשם ואשר חדש שרשי האדם וצורתו ותכונתו וסדר חבורו. הוא החכם היודע בעניני תועלותיו ונזקיו והטוב לו בעולמו ואחריתו בלי ספק. כמש"ה אני ה׳ מלמדך להועיל מדריכך בדרך תלך. ואמר את אשר יאהב ה׳ יוכיח גו׳:

*והשלישי* כי הבורא יתברך חזק מכל חזק ודברו נגזר מכל דבר. ואין משיב את דינו כמש"ה כל אשר חפץ ה׳ עשה. ואמר כן יהיה דברי אשר יצא מפי לא ישוב אלי ריקם וגו׳:

*והרביעי* כי הוא משגיח על הנהגת בני אדם כלם לא יניחם ולא יתעלם מהם ולא יסתר ממנו דבר מהם מקטנם ועד גדולם ולא ישכיחהו דבר את דבר כמ"ש למה תאמר יעקב ותדבר ישראל נסתרה דרכי מה׳ ומאלהי משפטי יעבור. ואמר הלא ידעת אם לא שמעת אלהי עולם ה׳ בורא קצות הארץ לא ייעף ולא ייגע אין חקר לתבונתו גו':

*והחמישי* שאין ביד אחד מהברואים להועיל את נפשו ולא להזיקו ולא לזולתו. כי אם ברשות הבורא יתעלה. כי העבד כשיהיה לו יותר מאדון אחד. ויהיה כל אחד מהם יכול להועילו. לא יתכן לו לבטוח על אחד מהם. מפני שמקוה התועלת מכל אחד מהם. ואם יהיה אחד יכול על הגדלתו יותר משאריתם יהיה חוזק בטחונו בו כפי יכלתו. אע"פ שהוא בוטח בשאריתם. ואם לא יוכל להועילו כי אם אחד מהם בלבד. על כרחו יבטח עליו לבד. מפני שאינו מקוה תועלת מזולתו. וכן כשירגיש האדם שלא יועילנו ולא יזיקנו אחד מהנבראים אלא ברשות הבורא יתב' ישוב לבו מיראתם ותקותם ויבטח על הבורא לבדו. כמ"ש אל תבטחו בנדיבים בבן אדם שאין לו תשועה:

*והששי* שידע רב טוב האלהים על האדם. ומה שהתחיל בו מרוב החסד והטובה מבלי שיהיה ראוי אצלו לכך. ולא לצורך שיהיה אליו. אך נדבה וטובה וחסד. כאשר בארנו בשער הבחינה. וכמ"ש רבות עשית אתה ה׳ אלקי נפלאותיך ומחשבותיך אלינו אין ערוך אליך אגידה ואדברה עצמו מספר:

*והשביעי* שיתברר אצלו כי יש לכל ההויות שבעולם הזה מעצם ומקרה גבול ידוע. ולא יוסיף ולא יגרע. על מה שגזרו הבורא יתעלה בכמותו ואיכותו וזמנו ומקומו. אין מרבה למה שגזר במעוטו. ולא ממעט ממה שגזר ברבותו. ולא מאחר למה שגזר להקדימו. ולא מקדים למה שגזר לאחרו. ומה שיהיה מן הדברים על הדרך הזה. (ר"ל כשיתחדשו בעולם דברים יוצאים מהלוך הטבע נוהגים מנהג זר ודרך נס) הוא הנגזר אשר קדם בתחלת הידיעה. אלא שלכל הגזרות הקדומות בידיעת הבורא סבות. ולסבות סבות. ומי שאינו מבין עניני העולם יחשוב כי הסבה המתחדשת מחייבת שינוי הענינים. והתהפכותם מענין אל ענין. והסבה חלושה ונקלה מהיות ממנה שנוי או חלוף בעצמה כאשר נראה הגרגיר האחד מן החטה מצמיח שלש מאות שבלים. ובכל שבולת שלשים גרגרים. ויהיה הגרגיר הא' סבה לעשרת אלפים. או קרוב להם. היעלם כי כח הגרגיר חלוש מעשות כמות זו. וכן שאר הגרגרים הנזרעים והנטועים. וכן נאמר בהוית האדם ושאר החיים מטפת הזרע. וכמו כן הוית הדג הגדול מביצת הדג עם קטנותה. וטרדת הנפש להקדים מה שיאחר הבורא יתעלה. ולאחר מה שהקדים ולהרבות מה שהמעיט. ולהמעיט מה שהרבה מקניני העולם. מבלי סבב אל קיום מצות עבודתו וקבול תורתו. חלישות ההכרה באמתת ידיעתו. וסכלות מהבין טובת הנהגתו. וכבר רמז החכם אל הענין הזה באמרו לכל זמן. ועת לכל חפץ תחת השמים ואח"כ זכר מהם עשרים ושמונה ענינים. והוא מה שאמר עת ללדת גו׳. עד אמרו ועת שלום ואמר כי עת ופגע יקרה את כולם. ואמר כי גבוה מעל גבוה שומר וגבוהים עליהם. והליכות דיני הבורא יותר נעלמות ועמוקות ועליונות מהגיע אל ידיעת חלקיהם. כל שכן כללם. וכבר אמר הכתוב כי גבהו שמים מארץ כן גבהו דרכי מדרכיכם ומחשבותי ממחשבותיכם:

*וההקדמה* השנית שידע ויתברר אצלו. כי הבורא יתברך משקיף עליו. ואין נעלם ממנו נגלהו ונסתרו. וצפונו ונראהו ואם בטחונו באלהיו בלב שלם אם לא כמש"ה ה׳ יודע מחשבות אדם כי המה הבל ואמר הלא תוכן לבות הוא יבין ואמר כי אתה ידעת לבדך את לבב בני אדם וכשיתברר זה לבוטח אין ראוי לו לטעון שהוא בוטח באלהים יתעלה בדבורו. מבלי שיבטח עליו בלבו ובמצפונו ויהיה במעלת מי שנאמר עליהם בפיו ובשפתיו כבדוני. ולבם רחק ממני:

*וההקדמה* השלישית שייחד אלהיו בבטחו בו במה שהוא חייב לבטוח בו ואל ישתף זולתו עמו. ויבטח עליו ועל אחד מהברואים ויפסד בטחונו באלהיו. בהשתתף זולתו עמו וכבר ידעת מה שנאמר באסא עם חסידותו עת שסמך על הרופאים שכתוב. וגם בחליו לא דרש את ה׳ כי ברופאים. ונענש על זה. ואמר הכתוב ברוך הגבר אשר יבטח בה׳ והיה ה׳ מבטחו וגו' ומן הידוע עוד כי מי שימנה מבני אדם שני ממונים או יותר לעשות דבר מנויו מופסד כל שכן מי שבטח על האלהים וזולתו. שיסתר בטחונו. ויהיה זה סבה חזקה להמנע ממנו מה שבטח עליו בו. כמש"ה ארור הגבר אשר יבטח באדם ושם בשר זרעו ומן ה׳ יסור לבו:

*וההקדמה* הרביעי' שתהיה השגחתו חזקה והשתדלותו גדולה. לקיים מה שחייבו בו הבורא מעבודתו ולעשות מצותיו. ולהזהר מאשר הזהירו ממנו כפי מה שהוא מבקש כדי שיהיה הבורא מסכים לו. במה שהוא בוטח עליו בו כמ"ש רז"ל עשה רצונו כרצונך. כדי שיעשה רצונך כרצונו. בטל רצונך מפני רצונו כדי שיבטל רצון אחרים מפני רצונך. ואמר הכתוב בטח בה׳ ועשה טוב שכן ארץ ורעה אמונה ואמר טוב ה׳ לקוויו לנפש תדרשנו. אבל מי שיבטח על הבורא והוא ממרה אותו. כמה הוא סכל וכמה דעתו חלושה והכרתו כי הוא רואה כי מי שנתמנה לו מבני אדם על דבר. כשהוא מצוה אותו להתעסק בצורך מצרכיו או מזהיר אותו מדבר. ויעבור על מצותו. ויגיע לממונה עברו על מצותו. כי יהיה הסבה החזקה להמנע ממנו העשות מה שבטח עליו בו. כל שכן מי שעבר על חוקי האלהים ומצותיו אשר יעד (בעצמו והועד על ידי הנביאים) עליהם שתהיה תוחל' הבוטח עליו נכזבה כשימרהו ולא יהיה ראוי להקרא בשם בוטח באלהים. אך הוא כמש"ה כי מה תקות חנף כי יבצע כי ישל אלוה נפשו. הצעקתו ישמע אל גו'. ואמר הגנוב רצוח ונאוף והשבע לשקר. ובאתם ועמדתם לפני בבית הזה גו' ואמרתם נצלנו. ואמר המערת פריצים היה בבית הזה:

*וההקדמה* החמישית שיתבאר אצלו כי השלמת הדברים המתחדשים בעוה"ז אחר היצירה. הוא בשני דברים. אחד גזרות הבורא יתעלה וחפצו ביציאתם אל גבול ההויה. והשני סבות ומצועים. מהם קרובים ומהם רחוקים ומהם נגלים ומהם נסתרים. וכולם רצים להשלים מה שנגזר הויתו והראותו. בעזר האלהים להם על זה.
ודמיון הסבות הקרובות. כהוצאת המים ממעמקי הארץ בגלגל הכלים. המעלי' את המים מן הבאר וסבתו הרחוקה האדם. שהוא קושר הבהמה אל הגלגל ומניעתו להעלות המים מתחתיות הבאר אל פני ארץ. אך הסבות אשר בין האדם והכלים. מצועים בין שני הדברים. ואם הבהמה והעגולים שמניע קצתם את קצתם. והחבל. ואם יקרה פגע לאחד מן הסבות הנזכרות. לא יגמר הענין המכוון בהם. וכן שאר המעשים היוצאים אל גבול ההויה לא יתקבצו מן האדם וזולתו. כי אם בגזרת האלהים. והזמנתו הסבות אשר בהם הגמרם. כמ"ש ולו נתכנו עלילות. ואמר גדול העצה ורב העליליה. ואמר כי היתה סבה מעם ה׳. ואם תהיינה הסבות נעדרות בכלל. לא תגמר יציאת דבר מן הפעולות הטבעיות אל גדר ההויה. וכאשר נסתכל בצורך האדם לסבב ולהתגלגל לגמור עניניו. נמצאהו בראות העין כי הצריך אל המזון כשיושם לפניו המאכל כראוי לו. אם לא יתגלגל לאכלו ובהגבהתו אל פיו ולעסו לא ישבר רעבונו וכן הצמא בצרכו אל המים וכל שכן אם ימנע המאכל ממנו עד שיתגלגל לתקנו בטחינה ולישה ואפיה והדומה לזה ויותר גלגול וקשה אם יצטרך לקנותו ולתקנו ויותר מזה עוד אם לא יזדמנו לו הדמי' שיקנה אותו בהם ויצטרך לגלגול ולסבוב גדול ממה שזכרנו קודם שישתכר בדמים או שימכור מה שהוא צריך לו מחפצים וקנינים וכיוצא בהם. והעלה אשר בעבורה חייב הבורא את האדם לחזר ולסבב על סבות הטרף ושאר מה שהוא צריך אליו לשני פנים. אחד מהם מפני שחייבה החכמה בחינת הנפש בעבודת האלהים ובהמרותה בחן אותה במה שמראה זה ממנה והוא הצורך והחסרון אל מה שהוא חוץ לה ממאכל ומשתה ומלבוש ומעון ומשגל וצוה אותה לחזר עליהם להביאם בסיבות המוכנות להם על פנים מיוחדים ועתים ידועים ומה שגזר הבורא שיגמר לאדם מהם יגמר וישלם בהשלמת הזדמנות הסבות. ואשר לא גזר להגמר בהם לא יגמר וימנע ממנו הסבות ונתברר ממנו העבודה והעבירה בכוונה ובבחירה לאחת מהנה מבלתי האחרת ויתחייב אחר זה הגמול והעונש ואפילו לא גמר בהם המעשה. והשני כי אילו לא הוצרך האדם לטרוח ולחזר ולסבב להבאת טרפו. היה בועט ורודף אחר העבירות (כמ"ש בדור המבול וסדום וחבריהם) ולא היה משגיח על מה שהוא חייב בו על טובת האלהים עליו. כמ"ש והיה כנור ונבל תוף וחליל ויין משתיהם. ואת פועל ה׳ לא יביטו גו' ואמר וישמן ישורון ויבעט שמנת עבית כשית ויטוש אלוה עשהו. ואמרו רז"ל יפה תורה עם דרך ארץ. שיגיעת שניהם משכחת עון וכל תורה שאין עמה מלאכה סופה בטלה וגוררת עון. כל שכן מי שאין לו חלק באחת מהן. לא שם לבו על אחת מהן והיה מחמלת הבורא יתעלה על האדם שהטרידו בעניני עולמו ואחריתו להתעסק כל ימי חייו בזה. ולא יבקש מה שאינו צריך לו ולא יוכל להשיגו בשכלו. כמו עניני ההתחלה והתכלה (שאלת מה לפנים מה לאחור) כמש"ה גם את העולם נתן בלבם. מבלי אשר לא ימצא האדם את המעשה אשר עשה האלהים מראש ועד סוף. ואם הוא מגביר עבודת האלהים ובוחר ביראתו ובוטח בו בעניני תורתו ועולמו וסר מן הדברים המגונים. וכוסף למדות הטובות לא יבעט במנוחה ולא יטה אל השלוה (לפנות לבו לתענוגי העולם ותאותיו) ולא ישיאהו היצר. ולא יפת בכשפי העולם. יסתלק מעליו טורח הגלגול והסבוב בהבאת טרפו מפני הסתלקות שני הפנים מעליו הבחינה והבעיטה בטובה. ויבואהו טרפו בלי טורח ובלי יגיעה כפי ספקו ומזונו כמש"ה לא ירעיב ה׳ נפש צדיק. ואם יאמר האומר הנה אנחנו רואים מקצת צדיקים לא יזדמן להם טרפם אלא אחרי העמל והיגיעה. ורבים מאנשי העברות בשלוה וחייהם בטוב ובנעימים. נאמר כי כבר קדמו הנביאים והחסידים לחקור על זה הענין. מהם מי שאמר מדוע דרך רשעים צלחה ואמר האחד למה תראני און ועמל תביט ושוד וחמס לנגדי גו'. ואמר כי רשע מכתיר את הצדיק. ואמר תחריש בבלע רשע צדיק ממנו ואמר אחד הנה אלה רשעים ושלוי עולם השגו חיל. ואמר אך ריק זכיתי לבבי וארחץ בנקיון כפי ואהי נגוע כל היום ותוכחתי לבקרים. ואמר אחד על אנשי דורו. גם בחנו אלהים וימלטו. והרבה כזה (בספרי אמת וקהלת ביחוד) אך הניח הנביא התשובה בבאור עלת זה מפני שעלת כל אחד מן הצדיקים הנבחנים. וכל אחד מן הרשעים שהם בטובה בעוה"ז זולת עלת האחר לכן העיד על זה באמרו הנסתרות לה׳ אלהינו והנגלות לנו ולבנינו ואמר החכם בדומה לזה אם עושק רש וגזל משפט וצדק תראה במדינה אל תתמה גו׳. ואמר הכתוב הצור תמים פעלו כי כל דרכיו משפט. ועם כל זה ראיתי לבאר בענין הזה מה שהיה בו מעט הספקה. ואומר כי הפנים אשר בעבורם ימנע מהצדיק הזדמנות טרפו. עד שיטרח עליו ויבחן בו. אפשר שיהיה לעון שקדם לו. התחייב לו להפרע ממנו עליו. כמ"ש הן צדיק בארץ ישולם. ויש שיהיה על דרך התמורה בעולם הבא. כמ"ש להיטיבך באחריתך ויש שיהיה להראות סבלו והסברתו הטובה בעבודת הבורא יתעלה. כדי שילמדו בני אדם ממנו. כמו שידעת מענין איוב. ויש שיהיה לרשע אנשי דורו ויבחנהו הבורא יתעלה בעוני ובריש ובחלאים להראות חסידותו ועבודתו לאלהים מבלעדיהם כמ"ש אכן חליינו הוא נשא ומכאובינו סבלם ויש שיהיה מפני שאיננו מקנא לאלהים. לקחת הדין מאנשי דורו. כמו שידעת מענין עלי ובניו. שאמר בהם הכתוב והיה כל הנותר בביתך יבוא להשתחות לו גו׳. אבל טובת האל יתעלה על הרשע. יש שתהיה בעבור טובה שקדמה לו יגמלהו האלהים עליה בעולם הזה כמ"ש ומשלם לשונאיו אל פניו להאבידו ותרגמו בו הראשונים ומשלם לשנאוהי זכוון דאנון עבדין קדמוהי בחייהון לאובדיהון. ויש שתהיה על דרך הפקדון אצלו עד שיתן לו האל יתברך בן צדיק יהיה ראוי לה. כמ"ש יכין וצדיק ילבש. ואומר ולחוטא נתן ענין לאסוף ולכנוס לתת לטוב לפני האלהים. ואפשר שתהיה הסבה הגדולה שבסבות מותו ורעתו. כמ"ש עושר שמור לבעליו לרעתו. ואפשר שתהיה להאריך הבורא יתעלה לו עד שישוב ויהיה ראוי לה כמו שידעת מענין מנשה ויש שתהיה לחסד שקדם אביו והיה ראוי להיטיב לבנו בעבורו. כמו שאמר ליהוא בן נמשי בני רביעים ישבו לך על כסא ישראל. ואמר מתהלך בתומו צדיק. אשרי בניו אחריו. ואמר נער הייתי גם זקנתי ולא ראיתי צדיק נעזב וזרעו מבקש לחם. ויש שתהיה לנסות אנשי התרמית והמצפונים הרעים כשהם רואים זה ממהרים לסור מעבודת הבורא וחשים להתרצות אל אנשי הרשע וללמוד ממעשיהם. ויתברר הנבר לאלהים. ויראה הנאמן בעבודתו. בסבלו עת ששולטין בו ומביישין אותו. ויקבל שכר מהבורא יתעלה על זה. כמו שידעת מענין אליהו עם איזבל. וירמיהו עם מלכי דורו. וכיון שהתברר חיוב ~הגלגל~{אלטונא תקח: הגלגול} על הסבות על בני אדם:

*נבאר* עתה כי אין כל אדם חייב לחזור על כל סבה מסבות הטרף. כי הסבות רבות מהן נקלות שטרחם מעט. כסחורה בחנות. או מלאכה שטרחה מעט. כתפירה וכאיחוי (קרעים) והספרות ואצור המסחרים ושכור האריסין והפועלים והשמשים בעבודת האדמה. ומהן סבות יש בהן יגיעה וטורח כעבוד העורות. והוצאת הברזל והנחושת מן מוצאיהם וזקוק הכסף בעופרת. ונשוא המשאות הכבדות. ולכת בדרכים רחוקים תמיד ועבודת האדמה וחרישתה. וכיוצא בהם. ומי שהוא מבני אדם חזק בגופו. חלש בהכרתו ראוי לו מהם מה שיש בו מן היגיעה כפי שיכול לסבול. ומי שהוא חלש בגופו. והכרתו חזקה אל יבקש מסבות הטרף מה שמייגע גופו. אך יטה אל מה שיהיה קל על גופו. ויוכל להתמיד עליו. ולכל אדם יש חפץ במלאכה או סחורה. מבלתי זולתה כבר הטביע האל לה בטבעו אהבה וחבה. וכן בשאר החיים כמו שהטביע בטבע החתול צידת העכברים ובטבע הנץ צידת מה שראוי לו מן העוף. ובטבע האיל. צידת הנחשים. וכן יש מן העופות שיצודו הדגים לבד. וכן בטבע מין ומין ממיני החיים. נטיה ותאוה אל מין ממיני הצמחים והחיים. הוטבע עליו להיות סבה למזונו. ותכונת גופו ואיבריו לדבר ההוא. כפה הארוך ושוק הארוך לעוף שצד את הדגים. וכשן והצפורן החזק לארי. והקרנים לשור ולאיל. ואשר תוכן מזונו מן הצמח. לא נתן לו כלי הציד והטרף. ועל הדמיון הזה תמצא מדות בני אדם וגופותם מוכנות לסחורות ולמלאכות ומי שמוצא במדותיו כוסף אל מלאכה מן המלאכות ויהיה גופו ראוי לה ויוכל לסבול את טרחה. יחזור עליה וישים אותה סבה להבאת מזונו ויסבול מתקה ומרירותה. ואל יקוץ כשימנע ממנו הטרף בקצת העתים. אך יבטח באלהים שיספיק לו טרפו כל ימי חייו. ויכוין בטרדת לבו וגופו בסבה מן הסבות והסבוב עליה. לעמוד במצות הבורא שצוה האדם להתעסק בסבות העולם. כעבודת האדמה וחרישתה וזריעתה. כמ"ש ויקח ה׳ אלהים את האדם וינחהו בגן עדן לעבדה ולשמרה ולהשתמש בשאר בעל חיים בתועלותיו ומזוניו ובנין המדינות והכנת המזונות. ולהשתמש בנשים ולבעול אותן להרבות הזרע. ויהיה נשכר על כוונתו בהם לאלהים בלבו ובמצפונו בין שיגמר לו חפצו בין שלא יגמר לו חפצו. כמ"ש יגיע כפיך כי תאכל אשריך וטוב לך. וארז"ל וכל מעשיך יהיו לשם שמים. ויהיה בטחונו באלהים שלם. ולא יזיקנו הסבוב על הסבות להבאת טרפו בהם מאומה. כשהוא מכוין בהם בלבו ומצפונו לשם שמים. ואל יחשוב כי טרפו מעומד על סבה ידוע. ושאם תמנע הסבה ההיא ממנו. לא יבוא בסבה אחרת. אבל יבטח על האלהים בטרפו וידע כי הסבות כולן אצל הבורא שוות. יטריפהו במה שירצה מהן. בעת שירצה מאיזה ענין שירצה. כמש"ה כי אין מעצור לה' להושיע ברב או במעט. ואמר כי הוא הנותן לך כח לעשות חיל. ואמר לא בחיל ולא בכח. כי אם ברוחי אמר ה׳ צבאות:

%% פרק ד

*אבל* הדברים שחייב המאמין לבטוח בהם על הבורא יתעלה כוללים אותם שני מינים. אחד מהם דברי העולם הזה. והשני דברי העולם הבא. ודברי העולם הזה יתחלקו לשני חלקים. אחד מהם עניני העולם לתועלת העולם הזה. והשני עניני העולם לתועלת העולם הבא. ועניני העולם לתועלות העוה"ז. יחלקו לשלשה חלקים. אחד מהם תועלת גופו בלבד. והשני תועלת טרפו וסבות הונו ומיני קניניו. והשלישי תועלת בני ביתו ואשתו וקרוביו ואוהביו. ומי שהוא למעלה ממנו ולמטה ממנו מכתות ב"א. ועניני העולם לתועלת העולם הבא יחלקו לשני חלקים. אחד מהם חובות הלבבות והאברים שהוא מתייחד בהם לבדו. ואין מעשהו יוצא בהם להנאת זולתו. ולא להזיקו. והחלק השני חובות האיברים אשר לא יוכל לעשותם אלא בהשתתפות זולתו עמו בפועל ובהפעל. כצדקה וגמילות חסדים ולמוד חכמה. ולצוות בטוב ולהזהיר מן הרע. ועניני העולם הבא יחלקו לשני חלקים. אחד מהם הגמול הראוי והשני שהוא מחסד הבורא יתברך על החסידים והנביאים לעוה"ב והנה כל הדברים שבוטחים בהם על הבורא יתברך שבעה חלקים אחד מהם עניני גוף האדם בלבד. והשני עניני הונו וסבות טרפו. והשלישי עניני אשתו ובניו. וקרוביו ואויביו. והרביעי חובות הלבבות והאיברים. שהוא מתייחד בתועלותם והזקם. והחמישי חובות האיברים שתועלותם והזקם מתעברות אל זולתו. והששי גמול עוה"ב אשר יהיה כפי המעשה בעוה"ז. והשביעי גמול העוה"ב אשר יהיה מהבורא יתברך על דרך החסד על אנשי סגולתו. כמ"ש מה רב טובך אשר צפנת ליראיך. פעלת לחוסים בך נגד בני אדם. וכיון שפירשתי ההקדמות. אשר בעבורן יתכן הבטחון מן הבוטח באלהים יתברך. יש עלי לסמוך להן פירוש אופני יושר הבטחון בכל אחד מהשבעה דברים אשר בהם יבטח כל בוטח באלהים ועל זולתו אחד ואחד. ואומר בפירוש *החלק הראשון* מהם והוא בעניני גוף האדם בלבד והם חייו ומותו. וטרף מזונו לעצמו. ומלבושו ודירתו. ובריאותו חליו ומדותיו. ואופני היושר בבטחון על האלהים בכל ענין מהם. שישליך את נפשו בהם להליכת הגוזר. אשר גזר לו הבורא מהם. ותבטח נפשו באלהים יתברך. וידע כי לא יגמר לו מהם. אלא מה שקדם בדעת הבורא. שהוא הנכון לעניניו בעוה"ז ובעוה"ב. ויותר טוב לאחריתו. ושהנהגת הבורא לו בכולם שוה. אין לשום בריה עצה ולא הנהגה. אלא הכל ברשותו וגזרתו ודינו. וכמו שאין ביד הברואים חייו ומותו ובריאותו ~כי~{אלטונא תקח: כן} אין בידם טרף מזונו וספוקו ולבושו. ושאר עניני גופו ועם ברור אמונתו כי ענינו מסור אל גזרות הבורא יתברך. ושבחירת הבורא לו. היא הבחירה הטובה. הוא חייב להתגלגל לסבות תועלותיו ולבחור הטוב ~כ~{אלטונא תקח: ב}נראה לו מן הענין. והאלהים יעשה מה שקדמה בו גזרתו. והדומה לזה כי האדם אע"פ שקצו ומדת ימיו קשורים בגזרת הבורא יתעלה. יש על האדם להתגלגל לסבות החיים במאכל ובמשתה ובמלבוש ובמעון כפי צרכו ולא יניח זה על האלהים. שיאמר אם קדם בגזרת הבורא שאחיה. ישאיר נפשי בגופי מבלי מזון כל ימי חיי. ולא אטרח בבקשת הטרף ועמלו. וכן אין {אלטונא תקח: ראוי} לאדם להכנס בסכנות. בבטחונו על גזרות הבורא: וישתה סם המות. {אלטונא תקח: או} שיסכן בעצמו להלחם עם הארי והחיות הרעות ללא דוחק. או שישליך עצמו בים או באש. והדומה לזה ממה שאין האדם ~בוטח~{אלטונא תקח: בטוח} בהן ויסכן בנפשו. וכבר הזהירנו הכתוב מזה במ"ש לא תנסו את ה׳ אלהיכם גו׳. כי איננו נמלט בזה מאחד משני דברים או שימות. ויהיה הוא הממית את עצמו. והוא נתבע על זה כאילו המית ~אחד~{אלטונא תקח: זולתו} מבני אדם אף על פי שמותו על הדרך ההיא בגזרת האלהים וברשותו. וכבר הזהירנו שלא להמית שום אדם בשום גלגל. באמרו לא תרצח. וכל אשר יהיה המומת קרוב אל הממית יהיה העונש יותר ראוי. כמ"ש על רדפו בחרב אחיו ושחת רחמיו גו׳ לכן מי שהמית את עצמו. יהיה ענשו גדול בלי ספק. מפני שמשלו בזה כעבד שצוהו אדוניו לשמור מקום לזמן ידוע. והזהירו שלא יפרד ממנו עד שיבוא שליח אדוניו אליו. וכיון שראה שבושש השליח לבוא. נפרד מן המקום קודם בואו. וקצף עליו אדוניו והענישו עונש גדול. וכן הממית את עצמו. יוצא מעבודת האלהים אל המרותו. בהכנסו בסבות המות ועל כן אתה מוצא שמואל ע"ה אומר איך אלך ושמע שאול והרגני. ולא נחשב לו לחסרון בבטחונו אל האלהים. אך היתה התשובה מהאלהים לו במה שמורה כי זריזותו (ר"ל שהיה זריז לשאול כהוגן. ולהתעצל במעשה) בזה משובחת ואמר לו עגלת בקר תקח בידך. ואמרת לזבוח לה׳ באתי. ושאר הענין. ואילו היה זה קצור בבטחונו. היתה התשובה אליו. אני אמית ואחיה גו׳. או הדומה לו כמ"ש למשרע"ה. עת שאמר לו כי כבד פה וכבד לשון אנכי. מי שם פה לאדם גו׳. ואם שמואל עם תום צדקתו לא הקל להכנס בסבה קטנה מסבות הסכנה אע"פ שהיה נכנס בה במצות הבי"ת. כשאמר לו מלא קרנך שמן ולך אשלחך אל ישי בית הלחמי. כ"ש שהיה זה מגונה מזולתו מבלתי מצות הבורא יתברך. או שינצל בעזרת הבורא יתברך לו. ויאבדו זכיותיו ויפסיד שכרו כמ"ש חז"ל בזה הענין. לעולם אל יעמוד אדם במקום סכנה ויאמר עושין לי נס. שמא אין עושין לו נס. ואם עושין לו נס. מנכין לו מזכיותיו. ואמר יעקב אע"ה קטונתי מכל החסדים גו׳ ואמר המתרגם בפירושו זעירן זכותי מכל חסדין ומכל טבוון. וכמו שאמרנו בחיים ובמות כן נאמר בחיוב תביעת טובות הבריאות והמזון והמלבוש והדירה והמדות הטובות. ולהרחיק שכנגדם עם ברור אמונתו כי הסבות אינן מועילות אותו בזה כלום. אלא בגזרת הבורא יתברך. כאשר יש לבעל האדמה לחרוש אותה. ולנקותה מן הקוצים ולזרעה ולהשקותה. אם לא יזדמנו הגשמים בעתם. ויבטח על הבורא יתברך להפרותה ולשמרה מן הפגעים ותרבה תבואתה. ויברך אותה הבורא. ואין ראוי לו להניח האדמה מבלי עבודה וזריעה. בבטחונו על גזרת הבורא שתצמיח האדמה מבלי זרע שקדם לו (עליו אמר החכם מחורף עצל לא יחרוש וגו' כמ"ש בס"ד בבית העצל דברים נאותים מספיקים בזה הענין וע"ש):

*וכן* בעלי המלאכה והסחורה והשכירות. מצווין לחזור על הטרף בהם עם הבטחון באלהים כי הטרף בידו וברשותו. ושהוא ערב בו לאדם ומשלימו לו באיזה סבה שירצה. ואל יחשוב כי הסבה תועילהו או תזיקהו מאומה. ואם יבוא לו טרפו על פנים מאופני הסבות אשר התעסק בהם. ראוי לו שלא יבטח על הסבה ההיא וישמח בה ויוסיף להחזיק בה ויטה לבו אליה. כי יחלש בטחונו באלהיו (אמנם לא יעזבנה מידו מאחר שראה בה סימן טוב. אחז"ל הקב"ה ייפה לכל אומן אומנותו. ואמרו לעולם יחזיק אדם באומנות אבותיו ואמרו בית תנוק ואשה כו' יש סימן. אבל יודה להשי"ת על חלקו ויתפלל אליו להצליחו בה גם לעתיד וישליך יהבו על השי"ת) אך אין ראוי לו לחשוב כי תועילנו יותר ממה שקדם בדעת הבורא ואל ישמח בהדבקו בה וסבובו עליה. אך יודה הבורא אשר הטריפו אחר יגיעתו. ולא שם עמלו וטרחו לריק. כמ"ש יגיע כפיך כי תאכל אשריך וטוב לך. ואמר אחד מן החסידים אני תמיה ממי שנותן לחברו מה שגזר לו אצלו הבורא. ואח"כ יזכיר לו טובתו עליו בו. ויבקש להודות אותו עליו. ויותר אני תמיה ממי שקבל טרפו על יד אחד מוכרח לתתו לו. ויכנע לו ויפייסהו וישבחהו (נאום שלו דילמא שלו הוית לבח"ה. מש"ה רבים יחלו פני נדיב. וכל הרע לאיש מתן ואוהבי עשיר רבים. מתן אדם ירחיב לו. ולפני גדולים ינחנו. ובמ״ר מפליג כמה מהגדולה והכבוד שעשו ר"א ור"י לאבא יודן שפסק הרבה לכיס של צדקה וכמה דברי פיוס ושבח אמרה רות לבועז על גמלו אותה טוב וכן נעמי ברכה ~אותה~{אלטונא תקח: אותו} בפה מלא (ומפיבושת כמה הכנעה ופיוס עשה לדוד על שהתחסד עמו. בראשונה ובאחרונה) ולא נמנעו מזה מחמת היותו מוכרח במעשהו. בשליחות ה' בעל הסבות ית׳ כי זהו רצון הי"ת לשבח לעושי הטוב ולהודות להם על טוב בחירתם שאם לא כן הרי אתה מסלק הבחירה וחלילה להיות כופר בטובה שמקבל האדם מחבירו ולומר אינני צריך להחזיק לו טובה מאחר שהוא מחויב בכך מגזרת עליון המסבב הכל כי זוהי סכלות גמורה וכפירת הטובה מאוסה אצל כל בעלי דעת. ואין צריך לומר אצל רז"ל ויש ראיות והוכחות רבות על סתירת דעה זו המשובשת. ויוצאה מגדר המוטבע בבני אדם כולם ואמרו רז״ל לעולם תהא דעתו של אדם מעורבת עם הבריות. והתורה פרסמה לשבח עושי הטוב כמ״ש בבועז ויצבט לה קלי וארז"ל אלמלי ידע בועז שעתיד הכתוב לומר כך עליו. פטומות היה מאכילה וכיוצא בזו הרבה. ודוד המע"ה שלח לאנשי יבש גלעד והודה להם על ג"ח שעשו עם שאול בקבורתו עם שהיו מחויבים על זה בחיוב גמור. גם השתדל להיותם בעזרתו בדבר המלוכה באמרו. ועתה תחזקנה ידיכם והיו לבני חיל וגם אותי משחו גו' וכן עשה עם זקני יהודה ועמשא אחר מעשה דשבע ב"ב. שהרבה בהפצרות ודברי פיוסים להטות לבבם אליו. אצ"ל ממה שהתחנן לנבל בעניו ובעת הצטרכו אליו ואף בשקר פייס והתקרב אל אכיש. כאילו היה רוצה לבוא למלחמה נגד בני עמו. בעבור אהבת אכיש. רק למען ימצא חן בעיניו. ולא סמך על הנגזר ~במוכרח~{אלטונא תקח: בהכרח}. עאכ"ו להודות למיטיב. חובה הוא ודאי. ומה שמצינו לשמעון בן שטח דא״ל לאו את מוקרת לי אורייתא היא דמוקרא לי זה עשה מחמת שהתפאר עליו ואמר חזי מאי יקרא עבדינא לך. והכה על קדקדו להודיעו שכך חובתו וכך יפה לו. וכך היא המדה כל התולה בזכות עצמו. תולין לו בזכות אחרים כו׳ למען לא יתפאר אדם בעשייתו הטוב. אבל מי שאינו מתפאר בו ראוי להחזיקו טובה ולתמוך בידו בתשואת חן. בעבור יגבה לבו בדרכי ה' ויתחזק על עשיית הטוב. כזה וכזה לא ירפה כענין שכתוב אל ירפו ידיכם כי יש שכר לפעולתכם רק בתנאי שיתלה אדם הגדולה בבעליה. וכשמחזיק טובה למי שגמל חסד עמו. שישבח מעשיו ויודה על צדקו ואמונתו שהולך בדרכי מישרים ואוהב צדקות. כאשר אהב ה׳ יתעלה. ושהוא ית' יחזק לבו בעשות הטוב והישר להרבות זכיות ופעלי' טובים בישראל ויזכה לו ולדורותיו. זהו המוטל על כל נבון וחכם לעשותו לאשר בעלי המעשים הטובים ולחזק ידם וימצא חן ושכל טוב בעיני אלהים ואדם) ואם לא יבואהו הטרף על הפנים אשר סבב עליהם אפשר שטרף יומו כבר קודם אצלו והוא ברשותו. או שבא לו על פנים אחרים. ועל איזה פנים שיהיה. ראוי לו להתעסק בסבות ואל ירפה מחזר עליהן. כשהן ראויות למדותיו ולגופו כאשר קדמתי ויבטח עם זה על אלהיו שלא יעזבוהו ולא ירפהו ולא יתעלם ממנו כמ"ש טוב ה׳ למעוז ביום צרה גו׳. וכן נאמר בענין הבריאות והחולי. כי על האדם לבטוח בבורא ~ב"ה~{אלטונא תקח: בזה}. ולהשתדל בהתמדת הבריאות. בסבות אשר בטבעם זה ולדחות המדוה במה שנהגו לדחותו (עלח"ש ס"פ מש"נ) כמו שצוה הבורא יתעלה ורפא ירפא מבלי שיבטח על סבות הבריאות והחולי. שהן מועילות או מזיקות. אלא ברשות הבורא. וכאשר יבטח בבורא ירפאהו מחליו בסבה ובבלתי סבה. וכמ"ש ישלח דבריו וירפאם גו׳. ואפשר שירפאהו בדבר המזיק הרבה כמו שידעת מענין אלישע במים הרעים. שרפא הזיקם במלח. וכן ויורהו ה׳ עץ וישלך אל המים וימתקו המים ואמרו הקדמונים שהיה עץ הרדופני וכמוהו ויקחו דבלת תאנים וימרחו על השחין ויחי. וכבר ידעת מענין אסא כשבטח על הרופאים. והניח בטחונו באלהים בחליו ואמר הכתוב הוא יכאיב ויחבש. ופירוש *החלק השני* הוא בעניני קניני האדם וסבות טרפו ואופני עסקיו מסחורה ומלאכה. והליכת דרכים ומנוי. ושכירות ועבודת המלכים. וגזברות וקבלנות. ואמנה וספרות ומיני העבודות והליכת המדברות והימים והדומה לזה ממה שמתעסקין בו לקבץ ממון. ולהרבות מותרי המחיה. ואופני יושר הבטחון בהם על האלהים שיתעסק במה שזמן לו הבורא מהם לצרך ספקו ומזונו. ולהגיע אל מה שיש בו די מן העולם ואם יגזור לו הבורא יתעלה בתוספ' על זה תבואהו מבלי טורח ויגיעה. כאשר יבטח על האלהים בה. ולא ירבה לחזר על הסבות ולא יסמוך עליהם בלבו. ואם לא יגזרו לו יותר מן המזון אם היו משתדלים עליו כל אשר בשמים ובארץ להוסיף עליו. לא היו יכולים בשום פנים ולא בשום סבה. וכאשר יבטח באלהים. ימצא מנוחת לבו ושלות נפשו. כי לא יעברנו חקו אל זולתו. ולא יקדם ולא יאחר מעתו הנגזר לו בו ויש שמנהיג הבורא טרפי רבים מבני אדם על יד איש אחד מהם להבחין בזה עבודתו לאלהים מהמרותו. וישים את זה מן הסבות החזקות שבסבות הנסיון וההסתה לו כמלך שהוא מטריף חילו ועבדיו וכן השרים ורואי פני המלך. והסגנים אשר סביבותיהם כתות מעבדיהם ושמשיהם ופקידיהם ונשים וקרובים ומשתדלים בעבורם לחזר על סבת קבוץ הממון מפנים טובים ורעים. והסכל מהם. יטעה בשלשה פנים אחד בקבצו הממון כי הוא לוקח מה שגזר לו הבורא לקחתו. על פנים מגונים ורעים. ואלו היה מבקש אותו על אפניו. היה מגיע אל חפצו ורצונו והיה מתקיים בידו ענין תורתו ועולמו ולא היה חסר לו ממה שגזר הבורא מאומה (כמ"ש לעלי ואתנה לבית אביך את כל אשי בני ישראל גו'. וכענין הזה מ"ש לדוד ואתנה לך את בית אדוניך גו'. ואם מעט ואוסיפה לך כהנה וכהנה) והשני כי הוא חושב שכל מה שהגיע אליו מן הממון. הוא טרף מזונו ולא יבין כי הטרף מתחלק לשלשה חלקים אחד מהם טרף מזונו והוא כלכלת גופו בלבד. והוא המובטח מן האלהים לכל אשר בו רוח חיים. עד תכלית חייו. והשני טרף מזון זולתו. מאשה ובנים ועבדים ומשרתים והדומה להם ואיננו מובטח מן האלהים לכל הברואים. אלא לסגולה מהם. בתנאים מיוחדים. והוא מקרה מזדמן בעת אחת. ואין מזדמן בעת אחר'. כפי שמחייבות הליכות דיני הבורא מן החסד והמשפט. והשלישי טרף קנין. והוא הממון אשר אין בו תועלת לאדם והוא שומר עליו ונוצר אותו. עד אשר יורישנו לזולתו (כמ"ש כי איש נכרי יאכלנו) או שיאבד ממנו (כענין שכתוב ואבד העושר ההוא בענין רע גו' ומאומה לא ישא בעמלו גו') והסכל יחשוב כל אשר גזר לו הבורא מן הממון שהוא טרף מזונו וכלכלת גופו. והוא ממהר אליו ומשתדל עליו. ואפשר שיקבצנו לבעל אשתו אחריו ולחורגו ולגדול שבשונאיו. והשלישי שהוא נותן הטרפים לבעליהם. כמו שגזר להם הבורא על ידו והוא זוכר להם טובתו בהם. כאילו הוא הטריפם בהם וכלכל אותם והתחסד בם עליהם ורוצה שיודוהו וישבחוהו הרבה עליהם ושיעבדוהו בעבורם ויתגאה ויגבה וירום לבבו ויניח הודאתו עליהם ויחשוב שאם היה מונע אותם הבורא מהם. היו נשארים אצלו. וכי לולא הוא. היו נפסקים טרפיהם. והוא העני אשר ייגע לריק בעוה"ז ויפסיד שכרו לעוה"ב. והמשכיל נוהג בשלשה הפנים. על הדרך הנכונה לתורתו ולעולמו. ובטחונו במה שיש ביד האלהים מטרפו וקנינו יותר חזק מבטחונו במה שיש בידו מהם מפני שאינו יודע אם הוא טרף מזון או טרף קנין. ויגיע לכבוד העוה"ז. ואל הגמול הטוב בעוה"ב. כמ"ש במזמור הללויה אשרי איש ירא את ה׳ עד סופו:

*ויש* מבני אדם כתות שאינם משתדלים לקנות הממון ולהרבות ממנו. אלא לאהבת הכבוד מבני אדם. ולעשות להם שם. ואין מספיק להם ממנו דבר. וזה סכלות מהם בסבות הכבוד בעוה"ז ובעוה"ב וגורם להם זה. מה שרואים מכבוד עמי הארץ לאנשי הממון לתקותם מה שיש אצלם. ולמשוך מאשר בידם ואילו השכילו והבינו כי אין ביכלתם ולא בכחם. לא לתת ולא למנוע למי שגזר לו הבורא אצלם לא היו מקוים לזולתו. ולא היה ראוי אצלם לכבוד. אלא מי שייחדהו הבורא במעלות משובחות. ראוי בעבורן לכבוד הבורא יתעלה כמ"ש כי מכבדי אכבד ומפני שסכלו עמי הארץ בכבדם בעלי הממון בסבות הכבוד הוסיף להם הבורא סכלות בסבות בקשותם. ונפלו בהשתדלות גדולה ויגיעה רבה כל ימיהם. והניחו מה שהיו חייבין להשתדל בו ולמהר אליו מהשלים חובות הבורא אשר עליהם. ולהודות על טובותיו אצלם ותהיינה בקשותם יותר קרובות בדרך הזה בלי ספק. כמש"ה אורך ימים בימינה בשמאלה עשר וכבוד ואמר והעושר והכבוד מלפניך וגו׳:

*ויש* שימצא בכלל מבקשי הממון מי שיגיע ממנו אל תכלית תאותו. בדרך הסבות אשר זכרנו. ומהם מי שיגיע אליו בדרך הירושה והדומה לזה. ויחשוב כי הסבות חייבו לו את זה ולולי הם. לא היה מגיע אליו ממנו. ומשבח הסבה מבלעדי המסבב. וכמה הוא דומה בזה לאדם שהוא במדבר. הכביד עליו הצמא ומצא מים שאינם מתוקים בבור אחד. ושמח בהם שמחה גדולה ורוה מהם. וכאשר הלך מעט. ומצא מעין נובע מים מתוקים. ודאג על מה שקדם משתותו המים הראשונים ורותו מהם. וכן בעל הממון שהגיע אליו בסבה ידועה. אילו היתה נמנעת הסבה ההיא ממנו היה משיג אותו בסבה אחרת כאשר הקדמנו כי אין לה׳ מעצור להושיע ברב או במעט:

*וממה* שראוי לבוטח על האלהים בטרפו. כשיתעכב ממנו הטרף יום מן הימים. שיאמר בלבו. כי אשר הוציאני אל העולם הזה בזמן ידוע ועת ידוע. ולא הוציאני אליו לפניהם ולא לאחריהם. הוא שמעכב ממני בוא טרפי לעת ידוע ויום ידוע. לדעתו מה שהוא טוב לי (כמ"ש ואתה נותן להם את אכלם בעתו. ונאמר נותן לחם לכל בשר כל"ח) וכן כאשר יבואהו טרפו מצומצם לא יותיר על מזונו מאומה. ראוי לו לחשוב בלבו ולומר אשר הכין לי מזוני בשדי אמי בתחלת עניני כפי צרכי ודי כלכלתי יום יום. עד אשר המיר אותו לי בטוב ממנו. ולא הזיק לי בואו בצמצום מאומה. כן לא ~יזיקני~{אלטונא תקח: יזיק לי} בוא הטרף הזה אשר העתיק אותו אליו עתה מצומצם. כפי צרכי עד תכלית ימי. מאומה ויהיה נשכר על זה כמש"ה על אבותינו במדבר ויצא העם ולקטו דבר יום ביומו. ואמר הלוך וקראת באזני ירושלם גו׳ וכן אם יבואהו טרפו בסבה מבלי סבה. ובמקום מבלי מקום וע"י איש מבלתי איש אחר. יאמר בלבו אשר יצרני על צורה ותבנית ותכונה ומדה. מבלי שאר הצורות והתכונות והמדות. לתקנת עניני. הוא בחר לי שיבוא טרפי על הפנים המפיקים לעניני מבלי שאר הפנים. ואשר הוציאני אל העוה"ז במקום ידוע ועל ידי שני אישים ידועים. מבלי שאר אשי העולם הוא בחר לי בוא טרפי בארץ ידועה. ועל ידי איש ידוע שם אותו סבה לטרפי לטוב לי וכמ"ש צדיק ה׳ בכל דרכיו וטוב ה' לכל גו'. אבל פירוש

*החלק* השלישי והם עניני אשתו ובניו ובני ביתו וקרוביו ואוהביו ואויביו ומיודעיו ומכיריו ואשר למעלה ממנו ואשר למטה ממנו. מכתות בני אדם אפני יושר הבטחון על האלהים בהם כאשר אספר. והוא שאין אדם נמלט מאחד משני דברים שיהיה נכרי או שיהיה בתוך משפחתו וקרוביו ואם יהיה נכרי יהיה צוותו באלהיו בעת השתוממותו. ויבטח עליו בגרותו. ויעלה על לבו גירות הנפש בעוה"ז וכי אנשי הארץ כמו הגרים בה כמ"ש כי גרים ותושבים אתם עמדי (ונאמר כי גר אנכי עמך תושב ככל אבותי. כי גרים אנחנו לפניך גו') ויחשוב בלבו כי כל מי שיש לו קרובים בו. עד זמן מעט ישוב נכרי בודד. ולא יועילהו קרוב ולא בן ולא יתחבר עמו אחד מהם. ויחשוב אח"כ בהסתלקות כובד משאם וחובותם מעליו ויחשוב זה טובה מטובות הבורא עליו מפני שאם יהיה רודף אחר עניני העולם וצרכיו תהיה יגיעתו יותר קלה עליו מבלי אשה ובנים וחסרונם מנוחה לו וטובה ואם יהיה מבקש עניני אחריתו. יהיה לבו יותר ריק ופנוי בעת התבודדותו מבלי ספק ועל כן היו הפרושים בורחים מקרוביהם ומבתיהם אל ההרים כדי שיפנו לבותם לעבודת האלהים. וכן היו הנביאים בזמן הנבואה יוצאים ממעונותיהם. ומתבודדים לחובות הבורא עליהם כמו שידעת מענין אליהו עם אלישע. שנאמר עליו שנים עשר צמדים לפניו והוא בשנים העשר וכיון שרמז לו אליהו במעט רמז. הבין אותו ואמר אשקה נא לאבי ולאמי ואלכה אחריך. ואמר וילך אחרי אליהו וישרתהו ואמרו על אחד מהפרושים שנכנס למדינה אחת להורות את יושביה עבודת האלהים. וימצאם לובשים צבע אחד במלבושיהם ותכשיטיהם. וראה קבריהם אצל פתחי בתיהם. ולא ראה ביניהם אשה ושאל אותם על זה ואמרו לו מה שאנו לובשים צבע אחד שלא יהיה ניכר בנו העני מן העשיר. ושלא יבוא העשיר להתגאות ולהתפאר בעשרו ויבוא העני להתבזות אצל עצמו ושידמה ענינו על האדמה כענינו תחתיה ונאמר על אחד מהמלכים שהיה מתערב בין עבדיו (ר"ל בענין המלבוש היה משתוה להם. למען לא ירום לבו מאחיו. זוהי דרך התורה רק שלא יקל ראשן לפניהם ותהא אימתו עליהם) ולא היה נכר ביניהם מפני שהיה נוהג מנהג השפלות בתכשיטיו ובמלבושיו. ומה ששמנו קברות מתינו אצל פתחינו. כדי שנוכח מהם. ונהיה נכונים למות ונזמין לנו הצידה המגעת אותנו למקום המנוחה. ומה שראית שפרשנו מן הנשים והבנים דע כי יחדנו להם קריה קרוב מכאן. כשיצטרך אחד ממנו אל דבר מדבריהם ילך אליהם וישלים צרכו. וישוב אלינו. מפני שראינו מה שיכנס עלינו מטרדת הלב ורוב ההפסד וגודל היגיעה והטורח בקרבתם והמנוחה מכל זה בהרחקתם לבחור בעניני העוה"ב. ולמאוס בעניני העוה"ז וייטבו דבריהם בעיני הפרוש ויברך אותם ויאשרם בענינם. ואם יהיה הבוטח באלהים. בעל אשה וקרובים ואוהבים ואויבים יבטח באלהים בהצלתו מהם. וישתדל לפרוע מה שחייב להם ולעשות חפציהם ולהיות לבו שלם עמהם. וירף ידו מהזקתם. ויסבב על מה שיהיה טוב להם. ויהיה נאמן בכל עניניהם. ויורם אפני תועלותם בעניני התורה והעולם לעבודת הבורא. כמ"ש ואהבת לרעך כמוך. ואמר לא תשנא את אחיך בלבבך. לא ליחל הגמול מהם. ולא לקדם אצלם. ולא מאהבתו בכבודם ושבחם. ולא להשתרר עליהם. אך לקיים מצות הבורא ולשמר בריתו ופקודתו עליהם. כי מי שתהיה דעתו בעשותו חפציהם על אחד מהדברים שזכרנו תחלה. לא ישיג רצונו מהם בעוה"ז. וייגע לריק ויפסיד שכרו לעוה"ב ואם הוא נוהג בזה לעבודת האלהים בלבד. יעזרם האלהים לגמול אותו בעוה"ז. וישים בפיהם שבחו. ויגדל ענינו בעיניהם ויגיע אל הגמול הגדול בעוה"ב. כמש"ה לשלמה וגם אשר לא שאלת נתתי לך גו׳. אבל אופני בטחונו על אלהיו בעניני מי שהוא למעלה ממנו ומי שהוא למטה ממנו מכתות בני אדם. הפנים הישרים לו. כשיביא אותו הצורך לבקש חפץ ממי שהוא למעלה ממנו או למטה ממנו. שיבטח בו על אלהיו. וישימם סבה בהשלמתו. כאשר ישים עבודת הארץ וזריעתה סבה לטרפו. ואם ירצה להטריפו ממנה. יצמח הזרע ויפרה וירבה. ואין להודות הארץ על זה. אך ההודאה לבורא לבדו (בעצם וראשונה ולאדם במקרה מצד בחירתו וכנ"ל) ואם לא יחפוץ האלהים להטריפו ממנה לא תצמיח הארץ. או תצמיח ויקרה לצמח פגע (או תצמיח קוץ ודרדר) ואין להאשים הארץ וכן כשיבקש מאחד מהם חפץ שיהיה נחשב אצלו החלש מהם והחזק שוה בעשותו. ויבטח בהשלמתו על האלהים יתב'. ואם ישלם על יד אחד מהם. יודה הבורא יתב' אשר השלים חפצו. ויודה למי שנעשה על ידו. על לבו הטוב לו. (כאן באר המחבר עצמו מש"ל. וכן מצינו מפורש בדוד שברך לה' אשר שלח אביגיל לקראתו וחזר וברך אותה) ושהבורא הביא תועלתו על ידו. ובידוע שאין הבורא מגלגל טובה אלא ע"י הצדיקים. ומעט הוא שמתגלגל הפסד על ידיהם. כמ"ש חז"ל מגלגלין זכות ע״י זכאי וחובה ע״י חייב. ואמר הכתוב לא יאונה לצדיק כל און. ואם לא ישלם על ידיהם. אל יאשימם. ואל יתלה בהם קצור (אחר שברור לו הדבר שהם אוהביו ושהיו עושים חפצו אם היה אפשר בחקם. כמו שיבאר. אך במנעם הטוב ויש לאל ידם. לא ינוצלו בגזרת עליון על בחירתם הרעה בעצלת ומניעה) אך יודה לאלהים אשר בחר לו הטוב בזה. וישבחם כפי שידע מהשתדלם לעשות חפציו. אע"פ שלא נשלם כרצונו וכרצונם לו. וכן ינהג במיודעיו ואוהביו. ומי שנושא ונותן עמהם. ושמשיו ושותפיו. וכן אם בקש ממנו מי שלמעלה ממנו או שלמטה ממנו חפץ. יסבב לעשותו בכל לבו. וישתדל להשלימו במצפונו אם יזדמן לו. ויהיה מי שבקשו ראוי להשתדל {אלטונא תקח: לו} בו. ואח"כ יבטח על האלהים בהשלמתו ואם ישלימהו על ידו וישימהו סבה לטובת זולתו. יודה על זה. ואם ימנע ממנו ולא יזדמן לו לעשותו. אל יאשים נפשו. ויודיע את חברו שלא קצר אחר שיטרח וישתדל בו בעצמו. אבל עניני אויביו וחומדיו. ומבקשי רעתו. יבטח בעניניהם על הבורא יתעלה. ויסבול חרפתם. ואל יגמול להם כפעלם. (נאום *שלו* דבר זה צריך עיון גדול. כי אמנם אמת מצאנו כתובים רבים מצווים ומזהירים על זה. אל תאמר אשלמה רע גו׳ אם רעב שונאך האכילהו גו'. וכן מצינו בדוד המע״ה ביחוד עם שאול במערה ובמעגל. וכמ״ש עליו שאול ואתה הגדת היום גו׳ וכי ימצא איש את אויבו ושלחו בדרך טובה. ובס׳ תהלים ואני בחלותם לבושי שק. ואני כחרש לא אשמע גו׳. דום לה׳. אך לאלהים דומה נפשי. וכהנה רבות. נגד זה נמצא הרבה כתובים מתנגדים ובפרטות אצל דוד המע״ה כי בקש להנקם מנבל בשצף קצף. על מניעת הטוב בלבד. וכן בקש מהשי"ת לעשות נקמה באויביו ואמר חנני והקימני ואשלמה להם. עשה להם כפעלם גו׳ והתרעם כמה ימי עבדך מתי תעשה ברודפי משפט ואויבי חיים עצמו וכיוצא בזה רב מאד משיסופר. ושבח הנקמה. ישמח צדיק כי חזה נקם (ואין סבלנותו ומחילתו לשמעי מענין זה. כי בשעת מעשה היה בצרה גדולה ונכנע. וקבל חרפתו לכפרה. וסבל הצער תמורת ענשו הראוי. ממעשה דב״ש. ובסוף כשבקש ממנו שמעי מחילה. היה ראוי למחול לו. אם לצורך שעה ג״כ כי מלבד שכל שב ומודה ועוזב ירוחם ואעפ״כ ~שאמר~{אלטונא תקח: שמר} לו הדבר ונפרע ממנו ע״י שלמה בנו) ולא יקובל אל הדעת לומר שכל מקום שנשתבחה הנקמה בכתוב מדבר באו״ה באויבי ה׳ ועמו דווקא. גם ירמיהו בקש נקמה מאנשי ענתות הכהנים בני משפחתו. כאמרו הנקם לי מאויבי גו׳ אל לארך אפך תקחני. וצ״ל הכל לפי חומר הענין וגודל העון ויזכר עוד בעליית הנקמה בעז״ה. כי שם ביתו) אך יגמלם חסד. ויעשה להם כל מה שיוכל לעשותו מן הטוב. ויזכור בלבו שתועלתו ונזקו ביד הבורא יתעלה ואם יהיו סבה להזקו. יחשוב עליהם טוב. ויחשוד את עצמו ומעשיו ברוע הקדמותיו אצל אלהיו. (כמ״ש פפוס ולוליינוס) ויתחנן אל האלהים ויבקש מלפניו לכפר עונותיו (כענין שעשה דוד במעשה דשמעי) ואם ישובו אויביו לאהבתו. כמש״ה ברצות ה׳ דרכי איש גם אויביו ישלים אתו (כאשר אירע ליעקב עם עשו. והשבטים עם יוסף. ואצ"ל משמעי) ופירוש

*החלק* הרביעי בעניני חובות הלבבות והאברים שהאדם מתיחד בתועלתם ונזקם וזה כצום וכתפלה וכסוכה וכלולב וכציצית ושמירת שבת והמועדים. והמנע מן העברות וכל חובות הלבבות. לא תעבורנה אל זולתו ותועלתם ונזקם מיוחדים בו. מבלי שאר בני אדם. ואופני יושר הבטחון בכלם על האלהים יתברך. מה שאני מבאר אותו. ומאלהים אשאל להורות אותי האמת ברחמיו. והוא כי מעשי העבודה והעברה לא יתכנו לאדם. כי אם בהקבץ שלשה דברים. האחד הבחירה בלבו ומצפונו והשני הכוונה וההסכמה לעשות מה שבחר בו. והשלישי שישתדל לגמור המעשה באיבריו הנראים. ויוציאהו אל גדר המעשה. ומה שאינו נעלם ממנו בהם. כבחירת העבודה והעבירה והכונה וההסכמה על המעשה הבטחון על האלהים בזה. טעות וסכלות. כי הבורא יתברך הניח ברשותנו עבודתו והמרותו כמ"ש ובחרת בחיים ולא הניח ברשותנו השלמת המעשה בעבודה ובעברה. אלא בסבות שהם חוץ לנו. מזדמנות בקצת העתים. ונמנעות בקצתם. ואם יבטח על האלהים בבחירת עבודתו. ויאמר לא אבחר ולא אכוין לעשות כלום מעבודת הבורא. עד שיבחר לי הטוב ממנה כבר תעה מדרך הישרה. ומעדו רגליו מאופני הנכונה. כי הבורא יתברך כבר צונו לבחור במעשה העבודה ולכוין אליה בהשתדלות והסכמה ובלב שלם לשמו הגדול. והודיענו שהוא אופני הנכונה בעוה"ז ובעוה"ב. ואם יזדמנו הסבות ויתכן גמר המעשה בעבודתו. אשר קדמה בחירתנו בה. יהיה לנו השכר הגדול על הבחירה בעבודה. ועל הכונה לעשותה. ועל השלמת מעשיה באיברים הנראים. ואם ימנע מן האיברים גמר המעשה. יהיה לנו שכר הבחירה והכונה (החושב לעשות מצוה ונאנס ולא עשאה מעלין עליו כאילו עשאה. מחשבה טובה הקב"ה מצרפה למעשה) כאשר זכרנו במה שקדם. וכן העונש על העבירה. וההפרש שבין עבודת הבורא. ושאר מעשי העולם בענין הבטחון באלהים יתעלה. ששאר עניני העולם לא נגלו לנו אופני הטוב והרע בסבה מן הסבות מבלעדי שאריתם. ולא אופני הטוב והרע בקצתם בלתי קצתם לא עמדנו על איזו מלאכה מן המלאכות טובה לנו. ויותר ראויה לבקשת הטרף והבריאות והטוב (עם היות חז"ל גילו קצת מן המגונים שבהם. כאשר יתבאר באוצר המלאכה בס"ד) ולא באיזו סחורה ובאיזה דרך כשנתגלגל בהם. ומן הדין עלינו שנבטח באלהים בבחירתנו והשלמתה לעזרנו על מה שיש בו טובתנו אחר שנתגלגל עליהם. ונתחנן אליו להעיר לבבינו לבחירת הטובה והראויה לנו מהם. אבל עבודת הבורא יתעלה איננה כן. מפני שכבר הודיענו בגמול עליה. ואם נתחנן אליו בבחירתה. ונבטח עליו בהראותנו אופני הטוב לנו. נהיה טועים בדברינו וסכלים בבטחוננו. מפני שכבר קדמה הודעתו אותנו דרכי העבודה אשר יועילנו בעוה"ז ובבא. כמ"ש ויצונו ה׳ לעשות את כל החוקים האלה לטוב לנו כל הימים. ואמר בגמול העוה"ב וצדקה תהיה לנו כי נשמור לעשות גו' ועוד כי ענייני העולם. יש שתשוב הסבה המשובחת (כמו שאמרו אהוב את המלאכה) מגונה (כיון שנתמנה פרנס על הצבור אסור לעסוק במלאכה בפני ג') והמגונה (כבורסקי וגרדי שאין ממנין מהם לא מלך ולא כ"ג) משובחת (כמו שמצינו שהיו לפעמים גדולי החכמים בעלי אומנות גרועה. כמו שני גרדיים משער האשפות. וחלפתא אביו של ר"י שלחא הוה. וא"ר לר"כ פשוט נבילתא בשוקא כו') אך העבודה והעבירה אינם כן. כי המגונה והמשובח מהם לא יעתק מענינו ולא יתחלף. אבל מה שראוי לבטוח עליו. הוא גמר מעשה העבודה. אחר בחירתה בלב שלם ונאמן והסכמה והשתדלות בבר לבב וכונה לשמו הגדול. ובזה אנחנו חייבין להתחנן אליו לעזור אותנו בו. (גם נגד היצר סמוך. כמ"ש אלמלא הקב"ה עוזרו אינו יכול לעמוד בו) ולהורות אותנו עליו. כמ"ש הדריכני באמתך ולמדני ואמר הדריכני בנתיב מצותיך. ואמר דרך אמונה בחרתי וגו׳. ואמר דבקתי בעדותיך ה׳ אל תבישני. ואמר ואל תצל מפי דבר אמת עד מאד וכל זה ראיה שבחירתו היתה במעשה העבודה. אך התפלל אל האלהים על שני דברים. אחד מהם לייחד לבבו ולחזק בחירתו בעבודתו בהרחקת טרדות העולם מלבו ומעיניו כמ"ש יחד לבבי ליראה שמך גל עיני ואביטה נפלאות מתורתך. העבר עיני גו׳ הט לבי אל עדותיך והדומה לזה והשני לחזק איבריו על השלמת המעשים בעבודתו. והוא מה שאמר הדריכני בנתיב מצותיך סעדני ואושעה. והרבה כמוהו. (אמר *שלו* עם היות דברי בח"ה אמת וצדק בזה מ״מ אינן מספיקים ליישב לשון כמה פסוקים בס׳ תהלים וביחוד בתמניא אפי וכן רבו כמו רבו בס׳ משלי החכמה. אשר יראה מהם לכאורה התנגדות למ״ש בח״ה וסתירה לכן צריכין אנו למודעי כי יש עוד דברים בגו. שהתפלה להעזר בלמוד התורה וקיומה הכרחית גם מפני ארבעה טעמים נוסף על מה שזכר בח"ה. והם אחד לפי שהרבה דברים סתומים בתורה וצריכים באור רחב וביחוד בפרטים המסתעפים. שבהם נחלקו הפירושים ונתרבו הדעות והסברות ומתחדשים בכל דור. כי אין קץ להם וצריכים יגיעה גדולה ועזר אלהי לעמוד על האמת הברור. אפילו בענין קיום המצות על הנכון ופעמים הרבה יוכל החכם להטות הדין וההוראה לכל צד שירצה לאסור או להתיר לחייב או לזכות ככל חפצו. לא יבצר ממנו להורות אופני פני ההראות לפי נטית דעתו לכן הזהירו רז״ל לא לידון אינש מאן דרחים דלא חזי ליה חובתא ולא למאן דסני ליה דלא חזי ליה זכותא וכ״ש אם הדבר נוגע לעצמו או למי שחביב עליו כגופו. אמרו אין אדם רואה חובה לעצמו וכן במשוחד שהוא חד וגם משוחד דברים הזהירו ואפי׳ תלמיד בור מנעו שלא ישב אצל רבו המובהק בדין שמא יקפחנו בטעות. וכן להגיע לסוף חקור דין. שהוא מקצוע גדול בתורה ומקרא מועט. מלבד שאר הלכות מרובות שהן כהררים התלוים בשערה. ועל זאת בקש המלך החסיד למדני חוקיך ולמדני את חוקיך. ומשפטיך למדני. והדומה לזה. ועל זה אנו מתחננים באה״ר כן תחננו ותלמדנו. והשני על ענין טעמי תורה הכמוסים וגנוזים וחתומים באלף חותמות. על זה התחנן באמרו גל עיני וגו׳ וכן אנו מבקשים והאר עינינו כו׳. וע"י זה אדם זוכה לעבוד אלהיו באהבה עזה ובדבקות גדול ובשמחת לבב. והשלישי להשיב למינים המונים אותנו בטענות להשיבם על עקב בשתם בדרך הנגלה. וע״ז אמר ואענה חורפי דבר. ואדברה בעדותיך נגד מלכים ולא אבוש. והדומה לזה הרבה. והרביעי להסיר המונעים והמבטלים ולעזור על ההכנות המצטרכות והמדות הטובות והחמודות. שכמו כן אינן מבוארות כל כך ברוחב. וע"ז אמר דרכיך ה׳ הודיעני אורחותיך למדני. ולזה שאלו התלמידים לרבותיהם למדנו אורחות חיים ושאלו לזקנים במה הארכת ימים. ללמדם מדרכי החסידים וצריכים סיוע גדול מן השמים. הן בענין הלמוד. לידע הדרך הטוב והישר למצוא חן בעיני אלקים ואדם (כי לפעמים יש דרך ישר לפני איש וגו׳ והיצר חכם להרע) והן באופן קיומן והוצאתם לפועל. וכל אלה כלים לעיקר מלאכת התורה והעבודה. שתשמר ותקוים באופן היותר טוב וחזק. ובכן תדע ותשכל דרכי כתובים רבים כאלה. ~ואל~{אלטונא תקח: ועל} זה נתייסד ספר משלי ביחוד לדעת חכמה ומוסר אם תבקשנה ככסף אז תבין צדק ומשפט ומישרים כל מעגל טוב. על כן בודאי צריך להתמיד בתפלה ובבקשה עצומה על הדבר הזה ואחר שנמלכת בקונך. בטח בה׳ ועשה טוב. אז תלך לבטח דרכך כי אז תצליח את דרכיך בתורה ובמצות ואז תשכיל ואם תרוץ לא תכשל בשוגג ומשגה יועץ לפי דרכו וטוען ואל בינתך אל תשען) ואני עתיד לבאר אופני מפסידי החלק הזה ואופני השלמתו. והדרך הנכונה בו בעה״י. אבל פירוש

*החלק* החמישי והוא חובות האיברים. אשר תועלתם ונזקם מתעברים אל זולתם. כצדקה והמעשר ולמוד החכמה. וצוות בטוב ~וזהיר~{אלטונא תקח: והזהיר} מהרע. ולהשיב האמנות ולהסתיר הסוד ולדבר טוב ולעשות הטוב וכבוד אבות. והשבת הרשעים אל האלהים. והורות ב"א דרכי טובתו. ולחמול ענייהם ולרחם עליהם. ולסבול חרפתם. כשמעיר אותם אל העבודה. ומוחל אותם ומיראם בגמול ובעונש. ואופני יושר הבטחון בזה. שיהיה האדם צופן בלבבו כל המעשים האלה והדומה להם. ויבחר עשותם ויסבב עליהם. כפי מה שהקדמנו בחלק רביעי מחיוב הבחירה עלינו. להתקרב אל האלהים בלבד. לא לקנות שם וכבוד ביניהם ולא לקוות הגמול מהם ולא להשתרר עליהם. ואח"כ יבטח על האלהים בהשלמת המעשה שכיון לעשותו מהם כפי מה שהוא רוצה בו ממנו. אחרי שיסבב עליו. ויזהר כפי יכלתו בכל זה. להסתירו ממי שאין צריך לו להודיעו. כי בהיותו נסתר יהיה שכרו יותר גדול. ממה שיהיה אם יהיה נודע ומה שלא יוכל להסתירו יזכור בו השורש אשר הקדמנו. כי התועלות והנזק לא יהי' מן הברואים (על כן לא ידאג לקבל גמול מהם מטוב עד רע. על עשותו הטוב. ולא יחוש לעלבון מקנאים ומתלוצצים. ולא נמצא חן בעיני אוהבים הרוצים בכך וחפצים) כי אם ברשות הבורא יתברך. וכאשר יגלגל הבורא על ידו מצוה. יחשוב בלבו כי היא טובה מאת הבורא יתברך שהיטיב בה אליו ואל ישמח בשבח אותו בני אדם עליה. ואל יחפוץ בכבודם בעבורה. ויביאהו זה להתגאות במעשהו. ויפסד לבו וכונתו לאלהים. ויפסיד מעשהו ויאבד שכרו. ואני עתיד לבאר זה בשערו בעזרת האל. אבל פירוש

*החלק* הששי והוא בגמול העולם הזה והעוה"ב אשר יהיה האדם ראוי לו במעשה הטוב בעולם. הוא שהגמול על שני פנים. גמול בעולם הזה בלבד. וגמול בעוה"ב בלבד. ויש שיהיו ראוים שניהם על מעשה אחד. ולא פירש לנו באור זה באר היטב אך ערב הבורא לעמו גמול כולל על מעשה כולל ולא חלק הגמול על העבודות בעולם כמו שעשה בעונש על העבירות בעולם כמו שפירש המעשים שעושיהם חייבין סקילה שרפה הרג וחנק ומלקות ארבעים ומיתה וכרת ותשלומי כפל ותשלומי ארבעה וחמשה ונזק שור ובור ושן ואש ונותן מום באדם. ושולחת יד במבושיו. והמוציא שם רע. והדומה לזה. אבל גמול העוה"ב וענשו. לא פירש מהם הנביא מאומה בספרו. בעבור כמה פנים מהם כי צורת הנפש בלעדי הגוף. אינה ידועה אצלנו. כל שכן מה שתתענג בו או תצטער בענין ההוא (ולא יהיה נחשד במרחיק עדיו) אך פירש אותו למי שהיה מבין הענין הזה. כמו שאמר ליהושע כ"ג ונתתי לך מהלכים בין העומדים האלה. ולא יהיה זה בעוד נפשו קשורה בגופו אבל רמז למה שיהיה אחרי המות. שתשוב הנפש בצורת המלאכים בענין פשיטותה ודקותה. ועזבה להשתמש בגופה. כשתזדכך ותזהיר. והיו מעשיה טובים בעולם הזה. ומהם שגמול העולם הבא וענשו היה מקובל אצל עם הארץ מהנביאים ומושכל אצל החכמים. והניחו לזכרו בספר כמו שהניחו לזכור הרבה מפירוש המצות והחובות. מפני שסמכו על הקבלה. ומהם שהעם היו מן הסכלות ומעוט ההבנה. בענין שאיננו נעלם ממה שכתוב בתורה (מתלונות ונסיונות שנסו את ה' בטרם נתן ה' להם לב לדעת) ונהג הבורא עמהם מנהג האב החומל על בנו הקטן. כשהוא רוצה ליסרו בנחת ולאט כמ"ש כי נער ישראל ואוהבהו. והאב כשרוצה ללמוד את בנו בנערותו החכמות אשר יעלה בהם על המעלות העליונות אשר לא יבינם הנער בעת ההוא ואילו היה מפייס אותו עליהם ואומר לו סבול יגיעות המוסר והלמוד בעבור שתעלה בהם אל המעלות החמודות לא היה סובל את זה ולא שומע אליו מפני שאינו מבין אותו וכאשר יעדהו על זה במה שהוא ערב לו מיד ממאכל ומשתה ומלבוש נאה ומרכבת נאה. וכדומה לו ויעדהו במה שיצער אותו מיד מרעב ועירום ומלקות והדומה להם ויישב דעתו על מה שיבטח עליו מן הראיות והמורגשות והעדויות הגלויות האמתיות יקל מעליו לסבול יגיעות המוסר ולשאת טרחו. וכאשר יגיע לימי הבחרות ויחזק שכלו יבין הענין המכוון אליו במוסרו. ויכוין אליו ותתמעט בעיניו הערבות. אשר היה רץ אליה בתחלת עניניו והיה זה לחמלה עליו. וכן הבורא יתב' יחל עמו והפחידם בגמול ועונש ממהרים. מפני שידע כי העם כאשר יתוקנו לעבודה. תגל מעליהם סכלותם בגמול העולם וענשו ויכוונו בעבודה אליו. ויתנהגו עדיו וכן נאמר בכל מה שבספרים מהגשמות הבורא יתב':

*ומהם* שגמול העולם הבא אין אדם ראוי לו במעשהו הטוב בלבד. אך יהיה ראוי מן האלהים בשני דברים אחר המעשה הטוב האחד שיורה ב"א עבודת הבורא יתעלה וינהיגם לעשות הטוב כמ"ש ומצדיקי הרבים ככוכבים לעולם ועד. ואמר ולמוכיחים ינעם ועליהם תבא ברכת טוב וכאשר יתקבץ למשתדל גמול הצדקתו אל גמול צדקתו וגמול אמונת לבו וסבלו יהיה ראוי לגמול העוה"ב אצל הבורא והשני חסד מאלהים ונדבה וטובה כמ"ש ולך ה' חסד כי אתה תשלם לאיש כמעשהו והעלה בזה כי אם היה מעשה האדם כחול הים במספר. לא יהיה שקול בטובה אחת מטובות ה' יתב' עליו בעולם הזה כל שכן אם יהיה לו חטא. ואם ידקדק הבורא עם האדם בתביעת הודאת הטובה. יהיה כל מעשהו נכחד ונשקע בקטנה שבטובות הבורא עליו ומה שיהיה מגמול הבורא לו על מעשהו הוא מחסד הבורא עליו. אך העונש בשני העולמים הוא באמת ובדין וחוב שחייב בו האדם אלא שחסד הבורא יתגבר עלינו בשני העולמים כמ"ש ולך ה' חסד והוא רחום יכפר. (וכה"א שובה משובה ישראל לא אפיל פני בכם כי חסיד אני ונאמר כי אתה חשכת למטה מעונינו ונתת לנו פליטה וזולתם):

*ומהם* כי המעשה הטוב מתחלק לשני חלקים ממנו נסתר אין משקיף עליו זולת הבורא כחובות הלבבות והדומה להם. וממנו נראה על האיברים איננו נסתר מן הברואים והם המצות הנראות על האיברים והבורא יתעלה גומל על ~המעלה~{אלטונא תקח: המעשה} הנראה על האיברים בגמול נראה בעולם הזה וגומל על המעשה הצפון והנסתר בגמול נסתר והוא גמול העוה"ב ועל כן זכרו דוד המע"ה במלה שמורה על הענין כמ"ש מה רב טובך אשר צפנת ליראיך וגו׳ (ואמר הנביא עין לא ראתה אלהים זולתך יעשה למחכה לו) וכן דרך העונש הנראה והנסתר כדרך הגמול הראיה על זה כי האל יתעלה ערב לעמו על העבודה הנראית על האברים גמול נראה מהר בעולם הזה והוא המפורש בפרשת אם בחוקותי וכן ערב להם על העברות הנראות הגלויות עונש נראה מהר בעולם הזה לפי שאין להמון העם אלא מה שנראה מן המעשים לא מה שנסתר והוא מה שאמר הנסתרות לה׳ אלהינו והנגלות לנו ולבנינו עד עולם ואמר הכתוב ואם העלם יעלימו עם הארץ גו׳ ושמתי אני את פני באיש ההוא גו׳ אך העבודות והעברות הצפונות בלב דין גמולם על הבורא יתברך בעוה"ז ובעוה"ב על כן הניח הספר פירוש גמול העולם הבא:

*ומהם* כי הגמול והעונש הנזכרים בספר דבר ה' בגמול העוה"ז וענשו לאנשי העולם ומפני שהיה יהושע בן יהוצדק בעולם המלאכים אמר לו ונתתי לך מהלכים בין העומדים האלה כי זהו דרך היחול וההפחדה שיהיה כראוי לזמן ולמקום ואתה הבין:

*ומהם* שגמול העוה"ב אין תכליתו אלא להדבק בהאלהים ולהתקרב אל אורו העליון כמ"ש והלך לפניך צדקך ~אלטונא תקח: ו~כבוד ה׳ יאספך. ואמר המשכילים יזהירו כזוהר הרקיע ואמר לאור באור החיים. ולא יגיע אליו אלא מי שרצה הבורא בו ורצון הבורא שורש הגמול כמ"ש כי רגע באפו חיים ברצונו:

*ואמר* בפרשת אם בחוקותי רמזים שמורים על הרצון מאלהים. והוא מה שאמר ולא תגעל נפשי אתכם. ואמר ופניתי אליכם והייתי לכם לאלהים ואתם תהיו לי לעם. והבטחון על האלהים במה שיעד בו הצדיקים. מגמול העוה"ז והעוה"ב על העבודה שישלמהו למי שראוי לו. וכן ישלם העונש למי שראוי לו מן הדין על המאמין. ובטחונו על האלהים בזה מהשלמת האמונה באלהים כמ"ש והאמין בה׳ ויחשבה לו צדקה. ואמר לולי האמנתי לראות בטוב ה׳ בארץ חיים. ואין ראוי לבטוח על מעשהו הטוב. ויבטיח נפשו בגמול העוה"ז והעוה"ב על מעשהו. אך יטרח וישתדל בו הודאה לטובות הבורא התמידות עליו. לא לתקות גמול עתיד שיתחייב לו במעשהו אך יבטח על האלהים בו. אחר ההשתדלות לפרוע הודאת הבורא על גודל טובותיו עליו. כמו שאמרו רז"ל אל תהיו כעבדים המשמשים את הרב על מנת לקבל פרס. אלא הוו כעבדים המשמשים את הרב על מנת (ע"ש נ"א ובלח"ש) שלא לקבל פרס. ויהי מורא שמים עליכם. והיה אחד מן החסידים אומר לא יגיע אדם אל גמול העוה"ב במעשהו. אם מדקדקים עמו בחשבון. במה שהוא חייב לאלהים על טובותיו עליו אבל בחסד האלהים עליו. על כן אל תבטחו במעשיכם ואמר הכתוב ולך ה' חסד גו'. אבל פירוש

*החלק* השביעי והוא בחסד האלהים על בחיריו וסגולתו בעוה"ב ברוב הטובות אשר לא נוכל לספרם. אופני הבטחון על האלהים בו שיתעסק בסבות המגיעות אותו על מדרגות החסידים הראוים לזה מאת האלהים יתב' בחסדו. והוא שינהג במדות אנשי הפרישות המואסים בעוה"ז. ולהוציא אהבתו ובחירתו מלבו וימיר זה באהבת הבורא יתב'. ולהמסר אליו ולהשתעשע בו ולהשתומם מהעולם ויושביו (כמ״ש רשב״י ובנו כי נפקי ממערתא חזו אינשי דקא כרבי אמרי מניחין חיי עולם ועוסקין בחיי שעה. אבל כבר יצתה ב״ק חזרו למערתכם כי לא תוהו בראה. ורשב"י לשטתיה אזיל דס"ל יכול יהא אדם חורש בשעת חרישה כו׳ תורה מה תהא עליה. איברא אנן קי״ל כרי״ש נהוג בהם מנהג ד״א והרבה עשו כמותו ועלתה בידם ומאן דקאי בשיטת רשב"י צריך ודאי לפרוש מן העולם לגמרי ולשכון במערה כרשב"י. אולי לזה הקדים בח"ה. שינהג במדות אנשי פרישות. אבל הנראה יותר שדבר בהווה ובנוהג שבעולם ברוב. כי רוב מעשי בני אדם (אוהבי העולם) תוהו. ובחשכה יתהלכו ברדיפתם המותרות וע״ז ודאי ישתומם כל בעל~אלטונא תקח: י~ נפש אוהב הבורא אשר עשה לו הנפש הזאת) ויתנהג במנהגי הנביאים והחסידי' ויהיה לבו בטוח בה'. שיתחסד עמו במה שהתחסד בו עמהם בעולם הבא. אבל מי שיבטח על האלהים שיזכהו לזה מבלי מצוע המעשה. הוא הכסיל הפתי. והוא דומה למי שנא' עליהם עושים מעשי זמרי ומבקשים שכר כפנחס:

*ומסימני* אנשי המעלה הגדולה הזאת. שיורו עבדי הבורא אל עבודת הבורא והסבל בעת הנסיון והצרה. ושיקל בעיניהם כל דבר. אצל קיום מצות הבורא יתברך. כמו שידעת מן והאלהים נסה את אברהם. וענין חנניה מישאל ועזריה בכבשן האש ודניאל בגוב האריות ועשרה הרוגי מלכות. ומי שבחר במות בעבודת הבורא. מן החיים בהמרותו. והריש מן העושר. והחולי מן הבריאות והצרה מן השלום. ונמסר לדין הבורא ורצה בגזרתו. ראוי הוא לחסד הבורא עליו בנועם העולם הבא אשר אמר עליו הכתוב. להנחיל אוהבי יש ואוצרותיהם אמלא. ואמר עין לא ראתה אלהים זולתך יעשה למחכה לו ואמר מה רב טובך אשר צפנת ליראיך:

%% פרק ה

*אבל* ההפרש שבין הבוטח על האלהים. וזולתו בענין התעסקו בסבות אומר כי הבוטח באלהים. יבדל מזולת הבוטח עליו. בשבעה ענינים:

*אחד* מהם כי הבוטח באלהים רוצה בדינו בכל עניניו. ומודה לו על הטובה ועל הרעה. כמ"ש חסד ומשפט אשירה. וארז"ל אם חסד אשירה. ואם משפט אשירה. ואמרו חייב אדם לברך על הרעה. כשם שמברך על הטובה. (עלח"ש מ"ג פי"ג דשבת. ומשנה לחם. ובפירוש המעמדות ליום שני ובסולם הבית) ואשר איננו בוטח באלהים מתהלל בטובה. כמו שנאמר כי הלל רשע על תאות נפשו גו׳. ומתקצף על הרעה כמ"ש והיה כי ירעב והתקצף. ~ויקלל~{אלטונא תקח: וקלל} במלכו:

*והשני* כי הבוטח באלהים. נפשו במנוחה ולבו שליו מצד הגזרות. לדעתו כי הבורא ינהיגם לטובתו בעולמו ואחריתו. כמ"ש המלך החסיד ע"ה. אך לאלהים דומי נפשי כי ממנו תקותי. ואשר איננו בוטח באלהים. הוא בטובה. בצער תדיר ודאגה ארוכה ואבל להוסיף ולהרבות ולכנוס וברעה מפני שהוא קץ בה. והוא כנגד תאותו וטבעו ומדותיו. ובו אמר החכם כל ימי עני (בדעה) רעים גו׳:

*והשלישי* כי הבוטח באלהים ואם יתעסק בסבות לא יסמך בלבו עליהם. ולא יקוה מהם תועלת. ולא נזק בלתי רצון האל. אך מתעסק בהם לבחור בעבודת הבורא. אשר יצוה להתעסק בעולם ליישבו ולזיינו. ואם תגיעהו תועלת או ידחה מהם הנזק. יודה האלהים לבדו על זה. ולא יוסיף בהם אהבה וחבה יתרה ולא תנוח נפשו עליהם יותר. אך יחזק בטחונו באלהים. ויסמוך לבו עליו מבלעדי הסבות ואם לא יועילוהו הסבות. יידע כי יבואהו טרפו כשירצה ה' מאיזה ענין שירצה. ולא ימאס בהם בעבור זה ולא יניח להתעסק בהם לעבודת הבורא. ואשר אינו בוטח באלהים מתעסק בסבות. לבטחונו עליהן שהן מועילות אותו. ודוחות הנזק מעליו ואם הם מועילות אותו ישבח אותן. וישתבח השתדלותו בהן ובחירתו אותן. ולא יפנה אל זולתן. ואם אינן מועילות לו יגנה אותן וימאסם וישיב חפצו מהן. כמש"ה על כן יזבח לחרמו ויקטר למכמרתו:

*והרביעי* כי הבוטח באלהים. כשיותר לו דבר על מזונו יוציאנו במה שמפיק רצון הבורא יתברך בנדיבות נפשו וטוב לבו. כמו שכתוב כי ממך הכל גו׳. ומי שאינו בוטח באלהים איננו רואה העולם וכל אשר בו. די פרנסתו וספק צרכו. והוא חס על ממונו מהשלים חובות הבורא וחובות בני אדם ממנו. ואיננו מרגיש בו. עד שיאבד ממנו ממונו וישאר לזולתו. כמש"ה יש מפזר ונוסף עוד. וחושך מיושר אך למחסור:

*והחמישי* כי הבוטח באלהים הוא מתעסק בסבות העולם להכין מהם צידה לאחריתו וספק לבית מועדו. ומה שיתברר לו בו הצלת תורתו ועולמו מתעסק בו ומה שיהיה שום הפסד בתורתו. או מביא להמרות הבורא איננו מתעסק בו שלא יביא לעצמו מדוה תחת הארוכה. ומי שאינו בוטח באלהים. בוטח על הסבות. ותנוח דעתו עליהן ולא ירחק מדבר מהם. ויתעסק במשובח ובמגונה מהם. ולא יחשוב באחרית עניניו. כמ"ש החכם בהם חכם ירא וסר מרע:

*והששי* כי הבוטח באלהים הוא אהוב לכל כתות בני אדם. ודעתם נוחה עליו מפני שהם בטוחים מהזקתו ולבם שלם מחמתו ולא יפחדו ממנו על נשיהם ועל ממונם והוא ג"כ בטוח מהם. מפני שיודע שתועלתו ונזקו אינם ביד נברא ולא ביכלתו על כן איננו מפחד מהזקתם כאשר איננו מקוה הנאתם. וכשהוא בטוח מהם והם בטוחים ממנו יאהבם ויאהבוהו. כמ"ש והבוטח בה׳ חסד יסובבנו. ומי שאיננו בוטח באלהים אין לו אוהב. מפני שהוא בכל עת חומד אותם ומקנא בם. וחושב כל טובה שתגיע אליהם סרה ממנו. ושטרפיהם לקוחים מטרפו וכל מה שנמנע ממנו מתאותיו. הוא בעבורם. ובידם להגיע אל תאותיו. ואם תבואהו רעה או פגע בממונו ובניו. יחשוב כי הוא מאתם ושבידם להעביר הנזק ולדחות הרעה מעליו וכיון שקדמו אלה ההקדמות בנפשו. יבוא בעבור זה למאוס אותם ולדבר בהם ולקללם ולשנוא אותם. והוא הנמאס בשני העולמים. והמגנה בשני המעוני' כמ"ש עקש לב לא ימצא טוב:

*והשביעי* כי הבוטח באלהים לא יאבל בהמנע בקשה ולא בהפקד ~אוהב~{אלטונא תקח: אהוב} ולא יאצור הנמצא ואיננו דורש ליותר מטרף יומו (ר"ל אינו מבקש מה' אלא כמ"ש הטריפני לחם חקי~אלטונא תקח: )~ לא יטריח עצמו יותר מדאי מה שאינו מהמסודר לו. כגון אם הוא שכיר יום או עוסק במלאכה לא ידאג אם ימצא שוכר או קונה מחרתו אבל יבטח בה' שיזמין לו טרף יומו. כמ"ש ויצא העם ולקטו דבר יום ביומו. וארז"ל מי שי״ל מה שיאכל היום. ואומר מה אוכל למחר. הרי זה מקטני אמנה אכן מי שמלאכתו לזמן ידוע ובעונה ידועה כגון העובד האדמה. בודאי צריך שיטריח ביום ובעת המוכשר לימים הרבה ולעתות בצרה. כמ"ש אוגר בקיץ בן משכיל. ויסרו למשפט אלהיו יורנו ללמוד מן הנמלה ולראות דרכיה להתחכם בזריזות להכין בעת לזולתו. וכן העוסק בסחורה וצריך ליסע לירידים לשוקים וכיוצא בו אין איסור למלא אוצרות לסמוך עליהן בשני בצורת. או לאסוף מקנה וקנין מן המותר. ממה שימציא לו השי"ת שיהא מוכן לעת הצריך. וכן כתוב בתורה וידעת כי ה׳ הוא הנותן לך כח לעשות חיל. ות"א דיהיב לך עצה למקני נכסין. ואמר החכם הון עשיר קרית עזו גו׳. כשהוא עושר עשוי במשפט. יחוס עליו ואל יבעט בברכתו של הקב"ה גם אינו מחויב לפזר הכל. אלא בתנאים מיוחדים (עש"י סס״ג) והמשכיל יכלכל דבריו במשפט הטבעי על פי הרצון האלהי כאשר סודר לו בעסקי מחיתו לבקשם בזמן מבלתי זמן עם לב שלם בוטח באלהיו ונאמן) ולא יעלה על לבו מה יהיה למחרתו מפני שאינו יודע עת בוא קצו. ובוטח באלהים להאריך {אלטונא תקח: לו} בו. ולהזמין טרפו ומזונו בו. ואיננו שמח בעתיד ולא יאבל לו כמש"ה אל תתהלל ביום מחר כי לא תדע מה ~יולד~{אלטונא תקח: ילד} יום. ואמר בן סירא אל תצר צרת מחר כי לא תדע מה ילד יום שמא מחר בא ואיננו. נמצא מצטער על עולם שאינו שלו. אבל דאגתו ואבלו על מה שהוא מקצר בו מחובות הבורא. ומשתדל לפרוע מה שיוכל לפרוע מהם בנראהו ובנסתרו מפני שהוא חושב במיתתו ובוא יום האסיפה ופחדו שיבואהו המות פתאום. יוסיף לו השתדלות וזריזות להרבות לאחריתו ושלא ירגיש על מה שיזמין לעולם הזה. והוא מה שאמרו שוב יום אחד לפני מיתתך. ופירשו בו שוב היום שמא ימות למחר. נמצא כל ימיו בתשובה. כדכתיב בכל עת יהיו בגדיך לבנים. ואשר איננו בוטח באלהים. ירבה אבלו להתמדת פגעי העולם עליו. ויפקדהו אוהביו. וימנעו ממנו בקשותיו. ויזמין ~מהן~{אלטונא תקח: מהון} העולם הרבה. כאילו בטח מן החליפה (כמ"ש אשר אין חליפות למו ולא יראו אלהים) וסרה מעליו אימות המות. כאילו ימיו לא יתמו. וחייו לא יכלו. איננו זוכר אחריתו. ומתעסק בעולמו. איננו מעיין בעניני תורתו וצידתו ובית ~מודעו~{אלטונא תקח: מועדו}. והיה בטחונו באריכות ימיו בעולם. סבה לאורך תאותו בעניניו. וסבה לקוצר תאותו בעניני אחריתו. וכאשר יוכיחנו מוכיח ויורנו מורה. ויאמר לו עד מתי אתה מתעלם מחשוב בצידתך ועניני בית מועדיך. יאמר עד שיהיה לי די פרנסתי וספוקי. ~וכל~{אלטונא תקח: ולכל} אשר אתי מאשה ובנים. עד סוף ימינו תנוח נפשי מדאגות העולם. ואפנה לפרוע חובותי לבורא. ואחשוב בסבות הצידה ליום המועד. וראיתי להראות פני סכלותם. וטעותם בדעה הזאת. בשבעה ענינים ויגלה בהם גודל טעותם. ואם יארכו דברינו. בעבור שיש בזה מן הביוש והתוכחה לבעלי הדעה הזאת. והם כת בעלי המשכונות. ענינם בזה כענין הסוחר המוכר באשראי. למי שאינו מאמינו. וימשכנהו בעת המכר. מפני יראתו ממעוט אמונתו. ושלא תמצא ידו לפרעו. והראשון מאופני התשובה עליו שנאמר לו אתה האיש המסתפק בגזרת הבורא ושאינו מאמין בגודל עצמותו. אשר חשך אור שכלו וכבה נר תבונתו בגבור אפילת תאותו עליו. הטוב לך לבקש משכון ולקחתו. אלא מרעך וחברך אשר אין לו רשות עליך ולא מצותו עוברת עליך. אבל השכיר כשהוא משתכר אצל בני אדם. אין טוב לו למשכן שוכרו בשכרו קודם עבודתו וכ"ש העבד שלא ימשכן אדוניו קודם עבודתו. ק"ו הנוצר שלא ימשכן יוצרו קודם עבודתו לו. ומן התימה כי עבודת העבד לאדוניו. על מנת שיפרע לו שכרו אחר עבודתו. גנאי הוא כמו שאמרו אל תהיו כעבדים המשמשים את הרב על מנת לקבל פרס כו׳ כ"ש שיעיז פניו לבקש משכון בפרנסתו קודם עבודתו. וכדומה לזה אמר הכתוב הלה' תגמלו זאת וגו'. והשני שכל המקבל משכון מחברו יש לו קצבה ולבקשתו תכלה. אך בעל הדעת הזאת. אין קץ לבקשתו כי אינו יודע מה יספיק לפרנסתו ופרנסת אנשי ביתו. ממזון ומותרים עד יום מותם ואילו היה לו ממון כפלי כפלים ממה שיספיק לו לא תנוח נפשו מפני שקצם נעלם ומדת ימיהם אינה ידועה והוא סכל במה שבקש מפני שאין לו תכלית אצלו. ולא שעור. והשלישי שהממשכן את חבירו. אינו ממשכן אותו אלא אם לא קדם לו עליו חוב שהוא חייב בו ואינו משה בו משאת מאומה. והדין עמו אבל אם קדמו לחבירו עליו חובות שהוא חייב בהם. ויודע שיש לו עליו חובות ראויות. אין לו לבקש ממנו משכון בשום פנים ולא יהיה ראוי לקחתו ממנו אפלו אם יתנדב בו הממושכן כל שכן הבורא שיש לו על האדם החובות הראויות. מה שאילו היו מקבצין מעשי כל בני אדם בכל ימות העולם. לא היה מספיק הכל לגמול טובה אחת מטובות הבורא עליו. ואיך לא יתבייש זה העז פנים לבקש מן הבורא שיקדים טובות גדולות על מה שקדם לו אצלו. ויכבד החוב עליו ושמא לא ישלם מה שנדר לו מן העבודה. בעבור כלות ימיו ובוא קצו. והיה אחד מן החסידים אומר לבני אדם. היתכן שיתבע אתכם הבורא בחובות מחרת ביום הזה. וכן במה שאתם חייבין אחריו בשנה ושנים אמרו לו היאך יתכן שנהיה נתבעים בחובות ימים. שאין אנו יודעים אם נחיה עד שנגיע אליהם ויחייבנו בהם. אבל אנו חייבין עבודה ידועה בזמן ידוע וכאשר נגיע לזמן נתחייב בעבודה אמר להם וכן ערב לכם הבורא יתברך לכל זמן ידוע טרף ידוע ועליכם בו עבודה יתירה. וכאשר איננו תובע אתכם בעבודה קודם חיוב עתה. כן ראוי שיהיה בפניכם בושת ימנע אתכם מלבקש טרף שלא הגיע עתו. ומדוע אני רואה אתכם מבקשים ממנו טרפי שנים באות. אינכם יודעים אם ימיכם יגיעו אליהם. ותבקשו להקדים לכם טרף מי שלא נברא עדיין מאשה ובנים ולא יספק לכם המזון לבדו. אלא שאתם מקדימים המזון ומותריו. לזמנים שאינם ידועים ולא ערוכים לכם. ולא די לכם שאינכם מקדימין לו עבודה לזמן עתיד. אלא שאינכם מחשיבים עם נפשותיכם במה שהתעלמתם מן העבודה: במה שעברו מן הימים. אשר לא התעלם מהשלים לכם טרפם בם:

*והרביעי* כי הממשכן את חברו הוא ממשכן אותו לאחת משלש עלות. אחת מהן. שמא יעני ולא תשיג ידו. והשנית שמא יקפוץ ידו על מה שיש לו אצלו ולא יוכל להפרע ממנו. והשלישית מפני שהוא ירא שמא ימות או שלא ימצאהו והמשכון רפואת המדוים האלה בין בני אדם. ואילו היו בטוחים ב"א קצתם בקצתם מאלה השלש מדות. היה גנאי להם למשכן מבלי ספק והבורא יתברך אשר לא יאותו לו אלו המדות. יותר הוא גנאי גדול ומופלא שימשכנו אותו וכבר אמר הכתוב לי הכסף ולי הזהב וגו׳:

*והחמישי* כי הממשכן את חבירו תנוח נפשו במשכון מפני שהוא מקוה להפרע ממנו וליהנות בו או בתמורתו אבל מי שיחשוב כי כאשר יקדים לו הבורא די ספקו תנוח נפשו מצד העולם טענתו (כצ"ל) שקר. מפני שאין בטוח בהשאר הממון אצלו שאפשר שיקרהו פגע מן הפגעים המבדילים בינו לבינו כמש"ה בחצי ימיו יעזבנו (ואמר התעיף עיניך בו ואיננו) ומה שטענו ממנוחת נפשם בהגיעם אל חפצם מהון העולם. כזב וסכלות מהם בבקשותם כי אפשר שיהיה סבה חזקה לטרדת לבם ולצער נפשם. כמ"ש רז"ל מרבה נכסים מרבה דאגה:

*והששי* כי המקבל משכון מחבירו. אילו היה ברור לו שיפרעהו קודם זמנו ויגמלהו תחת המתנתו כפל מה שיש לו אצלו לחסד עליו לא היה ממשכן אותו בשום פנים והבורא יתברך אשר ידענו מנהגו הטוב עמנו. וטובו הגדול עלינו חדשים גם ישנים ושהוא גומל על מעשה הצדקה והעבודה במה שאינו עולה בדעת. כל שכן שיסופר כמו שאמר עין לא ראתה אלהים זולתך יעשה למחכה לו. יותר הוא גנאי גדול שנמשכן אותו:

*והשביעי* כי הממשכן את חבירו. אינו ממשכנו אלא אחר שהוא יכול למלאות מה שמשכנו בעבורו מהון העולם. אבל הממשכן הבורא יתברך בהקדמת הטובות אין לו יכולת לשלם העבודה עליהם ולא מובטח לפרוע מה שיש עליו מן החובות הישנות כל שכן החדשות. שהאדם הצדיק איננו פורע חובת טובות האלהים עליו. אלא בעזרת האלהים לו. כמו שאמר אחד מן החסידים בתושבחותיו. ואף המשכיל היודע אותך. לא במעשהו יתהלל כי אם בשמך וברחמיך אשר הכינות את לבבו לדעת אותך. כי בך יצדקו ויתהללו כל זרע ישראל ונאמר באלהים הללנו כל היום:

*וכיון* שהשלמנו בשער הזה מה שהיה ראוי לו מן הדברים. כפי השגתנו ראוי לנו עתה לבאר מפסידי הבטחון באלהים ואומר כי מפסידי השערים הקודמים (המה יחוד. בחינה עבודת האלהים) כולם מפסידים הבטחון. וממפסידיו עוד הסכלות בענין הבורא ובמדותיו הטובות. כי מי שאינו מבין רחמי הבורא על ברואיו. והנהגתו עליהם והשגחתו ומשלו בהם. ושהם קשורים באסוריו. לא ינוח ולא יסמך עליו ומהם סכלותו במצות הבורא ית' ר"ל תורתו אשר הזהיר בה לסמוך עליו ולבטוח בו ובחנוני נא בזאת. ואמר בטחו בה׳ עדי עד ומהם נטותו אל הסבות הקרובות אשר הוא רואה אותן ולא ידע כי העלות כל אשר תקרבנה מהמעולל. תמעט יכלתם להועיל למעולל ולהזיקו. וכל אשר תרחקנה יהיה כח יכלתו להועילו ולהזיקו יותר חזק ונראה כמו המלך כשהוא רוצה לענות אחד מעבדיו מצוה משנהו לעשות. והמשנה מצוה השר והשר מצוה השוטר והשוטר מצוה לסרדיוט והסרדיו' מצוה הנוגשים והנוגשים מקיימים המעשים בכלים מוכנים לו ואשר יכלתו מעוטה מכלם להקל מצערו ולהוסיף עליהם. הם הכלים מפני שאין להם חפץ. והנוגשים יותר יכולים מהכלים וכן הסרדיוט יותר מהנוגשים והשוטרים יותר מהסרדיוט. והשר יותר מן השוטר. והמשנה יותר מן השר והמלך יותר מכולם מפני שאם ירצה ימחול לו. וכבר נראה לך כי חלישות העלות וחזקתם להועיל למעולל תהיינה כפי קרבתם ורחקם ממנו. והבורא יתעלה אשר הוא תכלית העלות ברוחק מן המעוללים. ראוי לבטוח בו ולסמוך עליו לחוזק יכלתו על תועלתם ונזקם. כאשר קדמנו מן הדברים וכללו של דברים בענין הבטחון כי יתרון הבטחון מהבוטחים באלהים. כפי יתרון ידיעתם אותו ואמונתם בהגנתו עליהם. ורוב השגחתו על טובתם. והנה הילד בתחלת ענינו בוטח על שדי אמו. כמ"ש מבטיחי על שדי אמי. וכאשר תחזר הכרתו בטחונו על אמו. לרוב השגחתה עליו כמ"ש אם לא שויתי ודוממתי נפשי כגמול עלי אמו וגו׳ וכשתחזק הכרתו עוד ורואה כי הנהג' אמו אל אביו משיב בטחונו אליו. למעלת הגנתו עליו וכאשר יחזק גופו ותתכן לו תחבולה במחיתו במלאכה או סחורה והדומה להם. משיב בטחונו אל כחו ותחבולתו. מפני סכלותו בכל אשר קדם בטובת הנהגת האלהים. ואמר אחד מן החסידים שהיה לו שכן סופר מהיר. היה מתפרנס בשכר ספרותו. אמר לו יום אחד האיך ענינך. אמר לו בטוב בעוד ידי שלמה ולערב נגדעה ידו ולא כתב בה שאר ימיו והיה זה ענשו מהאל יתעלה. על אשר בטח על ידו ואם יתכן לו טרפו על ידי זולתו מן הבריות ישיב בטחונו אליהם ותנוח נפשו עליהם וכשתחזק הכרתו ויראה חסרונם וצרכם אל הבורא יתעלה ישיב בטחונו אליו ויסמוך עליו בענינים שאין לו יכולת בהם ולא יוכל להמלט מהמסר בם אל גזרת הבורא. כמו ירידת הגשמים בעת הזריעה והליכת הים והליכת המדברות מאין מים ובבוא שטף ובנפול הדבר בחיים. והדומה לזה מן הענינים אשר אין בהם לאדם שום תחבולה בשום פנים. כמ"ש ובעת רעתם יאמרו קומה והושיענו ואם תחזק הכרתו באלהים עוד יבטח בו גם כן במה שיתכן לו בו קצת תחבולה כמו הבאת הטרף בסבות המסוכנות והמלאכות המיגעות את הגופים. ויניחם לבטחונו באלהים שיטריפהו במה שיהיה קל להתעסק בו יותר מהם. ואם תחזק הכרתו באלהים יותר ישיב בטחונו אליו בכל הסבות הקשה מהם והקלה ויכוין בהתעסקו בהם להם לעבודת האל ולשמור מצותו. וכאשר תחזק הכרתו יותר מזה בחמלת הבורא על ברואיו ירצה במה שיהיה מגזרת האלהים לו. בלבו בחושיו ובנראהו ובנסתרו. וישמח בכל אשר עשה לו האלהים ממות וחיים וריש ועושר ובריאות וחולי לא יבחר לזולת מה שבחר לו האלהים. ולא ירצה אלא מה שרצה ונמסר אל האלהים. והשליך נפשו וגופו אל דינו ולא יגביר ענין על ענין ולא יבחר על זולת מה שהוא בו מעניני עולמו. כמו שאמר אחד מן הבוטחים. לא הסכמתי מעולם בענין והתאויתי לזולתו. וכאשר תחזק הכרתו באלהים יותר מזה ויידע הענין המכוון אליו בבריאתו ויציאתו אל העולם הזה הכלה ויכיר מעלת העולם האחר הקיים ימאס בעולם הזה ובסבותיו. ויברח במחשבתו ובגופו אל האלהים יתברך וישתעשע בזכרו בבדידו' וישתומ' מבלתי המחשבה בגדולתו. ואם יהיה במקהלות לא יתאוה כי אם לרצונו ולא יכסוף כי אם לפגיעתו. תטרידהו שמחתו באהבתו. משמחת אנשי העולם בעולם. ושמחת אנשי העולם הבא בעולם הבא. וזאת העליונה שבמדרגות הבוטחים. מהנביאים והחסידים וסגולת האלהיים הזכים והוא כמו שאמר הכתוב אף אורח משפטיך ה׳ קוינוך. לשמך ולזכרך תאות נפש. ואמר צמאה נפשי לאלהים לאל חי. אלה עשר מדרגות הבטחון. אשר לא ימלט בוטח מאחת מהנה. ומצאנו ענין הבטחון בלשון הקודש. מליצים בעדו בעשר מלות כנגד העשר המדרגות האלה. והם מבטח. ומשען. ותקוה. ומחסה. ותוחלת. וחכוי. וסמיכה. וסבר. ומסעד. וכסל. האלהים ישימנו מן הבוטחים עליו. הנמסרים לדינו בנראה ובנסתר ברחמיו אמן:

%% פרק ח

*פירוש* ה"ר אשר ז״ל במה שאמרו רז״ל אין מזל לישראל ומצאנו במקום אחר חיי בני ומזוני לאו בזכותא תליא מילתא. אלא במזלא תליא מילתא. וצריך ליישב אלו הענינים כדי ~ליישב~{אלטונא תקח: ליישר} הלב. ולהסיר טעות בני אדם הבוטחים על המזל לרוב בניהם ולעשרם. ובאורך חייהם. ואינם יראים מעונש הבורא ומרשעם ~של~{אלטונא תקח: על} זה. ובאמת הם טועים. כי אינם נצולים במזל מפגעי העולם. וכתבנו זה להראות חסרון דעתם וגנותם. ר' חנינא אומר מזל מחכים מזל מעשיר ויש מזל לישראל. ר׳ יוחנן אומר אין מזל לישראל איכא דקשיא ליה הכא טובא היכי פליגי אמוראי בהא מילתא שהרי דבר זה כתוב בתורה שנוי בנביאים ומשולש בכתובים. ונחקר ונדרש היטב בראיה גמורה. בשקול הדעת הברורה. כתוב בתורה. והסירותי מחלה מקרבך. ועוד כתוב והסיר ה' ממך כל חולי גו' וכתיב לא תהיה משכלה ועקרה בארצך גו'. וכתוב לא יהיה בך אביון גו׳. רק אם שמוע תשמע בקול ה' אלהיך. הרי נתבאר מן התורה שהבריאות והחולי. והעקור וההולדה. ומלאת הימים וחסרונם והעושר והעוני אינם תלוים כי אם בעבודת ה' ושמור מצותיו. לא במזל. ושנוי בנביאים כמו שאמרה חנה בתפלתה. כי אל דעות ה׳ ולו נתכנו עלילות. ואמרה ה׳ ממית ומחיה מוריד שאול ויעל. ה' מוריש ומעשיר משפיל אף מרומם. ועוד כתוב הנני מוסיף על ימיך חמש עשרה שנה. ומשולש בכתובים. דכתיב יראת ה׳ תוסיף ימים ושנות רשעים תקצורנה (וכהנה רבות מאד) ונמצא בשקול הדעת שאם אמת הוא שכל הדברים תלוים במזל למה יתפלל אדם לפני בוראו. להציל ממות נפשו ולחיותו ברעב. ולתת מטר על פני האדמה. וא"כ רוב תפלותינו הם ללא תועלת וללא צורך חלילה חלילה ליראי ה׳ ולחושבי שמו לומר כדברים האלה כי דבר ידוע הוא מן הכתוב ומן הקבלה ומן הנראה לעין כי יש אנשים קוראים לה׳ והוא יענם. ואם תשיב ותאמר כל מה שבא בתורה ובנביאים בענין הזה. הוא בזמן שישראל יושבים על אדמתן ושכינה שורה בישראל. אבל אם חסרו שני הדברים האלה יש מחלוקת בדבר. אם כן היכי מייתי רבי יוחנן ראיה מהאי קרא כה אמר ה׳ אל דרך הגוים אל תלמדו. והלא בזמן שאמר הנביא דבר זה לא חסר מישראל דבר משני הדברים האלה (וכה״ג לא פליג ר״ח) ועוד רב היכי מייתי ראיה מאברהם והלא אברהם שלם היה בכל. ועוד הא ר' חנינא גופיה משמע דסבירא ליה אין מזל לישראל. מדגרסינן בחולין פ״ק ההיא איתתא דהות מהדרא למשקל עפרא מתותי כרעיה דר״ח. אמר לה שקולי. אין עוד מלבדו כתיב. ומקשינן והאר"י למה נקרא שמן כשפים שמכחישין פמליא של מעלה ומשני שאני ר״ח דנפישי זכוותיה. אלמא ישראל דנפיש זכותיה. לא יזיקו לו כשפים. אע״פ שיש להם כח גדול והוא הדין למזל. דהא אין עוד כתיב. על כן אני אומר מר אמר חדא ומא"ח. ולא פליגי. ר"ח איירי בישראל דלא נפיש זכותו. ור״י מיירי בישראל דנפיש זכותו. דומיא דאברהם. וקרא מני בשומר תורה כתיב. וכי אמרינן אין מזל לישראל בישראל דנפיש זכותיה הני מילי למעט מרעת המזל. אבל אין חסידות תועלת. ולאו זכות מסייע שיהיה מי שנולד במערכה רעה. שלם בשלשתן. וראיה לדבר א״א. שלא זכה להרבות בנים משרה. כמו שהרבה מקטורה והיינו דקאמר רבא במ״ק בני חיי ומזוני לאו בזכותא תליא מלתא אלא במזלא תליא מילתא. דהא רבה ורב חסדא תרוייהו צדיקי גמורי הוו. מר מצלי ואתי מיטרא. מר מצלי ואתי מטרא ועם כל זה לא הועיל לרבה להיות שלם בשלשת הדברים האלה כר״ח שהיה שלם בשלשתן אבל הועילה לו זכותו למלאות ימיו כפי מערכת מולדו ככתוב את מספר ימיך אמלא. וכן הועילה לו זכותו להוליד~אלטונא תקח: ו~. ואם לא הרבה בנים. וכי אמרינן אין הזכות מנעילה לבטל כח המזל לגמרי. הני מילי מזל כללי כמו מערכת מולדו כדאמרינן בתענית. ניחא לך דאחריב עלמא כו׳ אפשר דמברית בשעתא דמזוני. אבל מזל פרטי. כמו המקרים המתחדשים בחלאים ועצירת גשמים. ומיתה בלא עתו ובלא יומו. והדומה להם. יש כח בזכות לבטל אותם על כן אפילו חרב חדה מונחת על צוארו של אדם אל ימנע עצמו מן הרחמים והצדקה ומדרב נחמן ב"י נמי אין מזל לישראל. דאמיה דרנב"י. א"ל כלדאי בריך גנבא ליהוי לא שבקתיה גלי ראשיה א"ל לא תגלי רישך כי היכי דתהוי אימתא דשמיא עלך דהא קיימא לן הכל בידי שמים. חוץ מיראת שמים. וליכא מאן דפליג בה. ולא שכסוי הראש גורם לי״ש אלא נאות הוא להזהר ולהזכיר. ועוד שכסוי הראש מונע אותו מלהביט לכל דבר. ואמר החכם אין חוצץ בפני התאות כעצימת העינים עכ"ד הר״א. והם שוין במקצת לדברי התו׳ שילהי קדושין ובמ״ק ~ובב״מ~{אלטונא תקח: ובכ"מ}. ויש לנו דברים בגו בלח״ש יעוין בפירוש מעמדות ליום ראשון. אמתני׳ דלעולם ילמד אדם את בנו אומנות. ועדיין נשאר דוחק גדול בדברי הרא"ש הנ״ל. במ״ש שהועיל זכותו לרב׳ למלא ימיו כפי המערכה וכן הועילה לו להוליד בנים ואם לא הרבה. וכל זה משמע נגד פשוטן של דברים. כי אמרו רבה חיה ארבעין שנין. והא ~לר"ח~{אלטונא תקח: לד"ח} זכה מוסיפין לו גם לישנא דשתין תכלי משמע שהיה שכול בנים לגמרי. איברא לכאורה נראה לי דמרבה לק״מ משום דמבית עלי קאתי. שכבר נגזרה גזרה. ודכוותה אמרינן הרבה בנים הי״ל לכנען שהיו ראוין ליסמוך כטבי עבדו של ר"ג. אלא שחובת אביהם גרמה. ודיה לתורה שהועילה לו לבטל קצת הגזרה. שלא ימות פחות מבן עשרים. כאותה משפחה שהיתה בירושלם. ואביי דעסק בתורה ובג"ח חיה שתין. ואע״ג דרבא לא הוה ס״ל הכי מדקאמר אלא במזלא תליא מ״מ קושטא הכי הוא. וגם נראה דאפילו רבא הדר ביה דאל"ה קשיא דידיה אדידיה. דא"ר תלתא בעאי משמיא. תרתי יהבי לי חוכמתיה דר״ה ועותריה דר״ח. ש״מ צלותא מהניא. ובזכותא תליא מילתא ודאי אלא כדאמרן. דפשימא זכות גדול מועיל לשנות המזל בכל דבר מיהו הני מילי היכא דליכא עון אבות הגורם ג״כ. אבל היכא דנצטרף עון אבות הגוזר רעת הבנים. עם רוע המזל של הבן המסייע אז לא במהרה ינתק חבל הגזרה אפילו בזכות גדול. כענין ת"ת ששקול ככל המצות אין כחו יפה כאן לבטל כולו (כי דיו לעמוד באחת. ר"ל או נגד המזל או נגד חוב אבות בלבד) ואעפ״כ מועיל לבטל הגזרה במקצת. כענין רבה דאהניא ליה מיהא. שלא מת בחור. ואילמלא הוסיף עוד יפוי כח של זכות גדול גם בג״ח כמו שעשה אביי. היה מאריך ימים יותר. ובזה יבוא הכל אל נכון. ועמש״ע בס״ד גם ספ"ק דקדושין. על המשנה כל העושה מצוה אחת מטיבין לו (הובא בפירוש מעמדות ליום שני) יע״ש כי טוב הוא. ויתפשטו קמטים הרבה בפרטים הללו:

*גם* צריך לדעת ולזכור כי חקור דין של מעלה רחוק מאד מאדם ועמוק עמוק מי ימצאנו המשפט לאלהים הוא. אל דעות ה׳ ולו נתכנו עלילות מצעדי גבר. נבער כל אדם מדעת דרכי יושר משפטיו כי רבים המה. כי לפעמים יש מיתה קודם זמנה בלי חטא. כענין שאמרו דמידחי גברא מקמי גברא מפני שאין מלכות נוגעת בחברתה. ולא זו בלבד אלא שמושך עצמו ואחר עמו. כמ״ש בשמואל שהיה מוכרח למות לפני שאול והיינו דכתיב ע״כ חצבתי בנביאים גו׳. דמית שמואל אדזוטר. כדי שלא יבטלו מעשי ידיו בחייו. ופעמים מפני הרעה נאסף הצדיק כענין מתושלח ואברהם. ויש יסורין בלי עון כענין יסורי הצדיקים. להגן על דורם. כמ"ש והוא מחולל מפשעינו. ורחב״ד שכל העולם היה נזון בזכותו והוא היה די לו בקב חרובין. יש יסורין של אהבה. כל שהקב"ה חפץ בו מדכאו ביסורין כיוצא בהם הרבה. כללו של דבר אין בכח ב״ו לעמוד בסוד ה' גדול העצה ורב העליליה נורא עלילה על ב"א אל אמונה. ולא עביד דינא בל״ד:

%% פרק ט

*עוד* זאת אדרש לבית ישראל להניח להם מעצבם ורוע לבבם. בראותם לפעמים צדיק כתמר. אשר שם ה׳ מחסהו בו יתאמר. יקוה לאור והנה אופל הלילה לו למשמר. ולשלום מר לו מר. תדע כי שתף בבטחונו ב״ו. אף אם לא שם בשר זרועו נטויה לרעה או לטובה. רק בדרך גלגול ומצוע הסבה אם רחוקה או קרובה. מ"מ לא כל אפיא שוין לפום גמלא שיחנא. ועם אדם כשר מדקדקין הרבה. ועל דרך זה פרשתי. מ"ש ברבה פ׳ מקץ (הובא בפרש״י עה״ת פ' וישב עה״פ ולא זכר שר המשקים את יוסף) זש"ה אשרי הגבר אשר שם ה׳ מבטחו זה יוסף ולא פנה אל רהבים (אלו המצריים שנקראו רהב) שעל ידי שאמר לש״ה כי אם זכרתני גו׳ נתוספו לו שתי שנים בבית האסורים. שהכל תמהים על זה שמביא המקרא לחובתו וראיה לסתור. אלא כך פירושו הרי אנו רואים מעשים בכל יום שכחי אלהים הבוטחים על חילם בתיהם שלום מפחד ישליו אוהלים לשודדים בטוחות למרגיזי אל. כי הלל רשע על תאות נפשו. יחילו דרכיו בכל עת. ואימת עליון אותו לא תבעת. אבל הכל הולך אחר החתום. יומם חתמו למו כי ליום איד יחשך רע רומו מעט ואיננו. ינתק מאהלו מבטחו אשר יקוט כסלו. והרשעים כים נגרש תחלתם שלוה וסופן יסורים ראשיתו עשיר ואחריתו רש. אבל בצדיק הוא להפך. תחלתו יסורין לנקותו ולזככו מכל חלאה וחובה. וסופו שלוה. הן תוחלתו לא נכזבה והיה ראשיתו מצער ואחריתו ישגה אחוה ואהבה וטובה רבה. כדרך שאירע ליוסף שהוצרך להתעכב בבית הסוהר מחמת שנטפל בבטחונו לרשע כי סביביו נשערה ולפום צערא אגרא. לזה יפה הביא הכתוב לפרשו על יוסף. כי מתוך שאנו רואים שנענש מיד ונתעכבה תקותו ידענו כי היה תמים לאל. בוטח בה' מעודו. על כן נפרעו ממנו תחילה כדי להיטיב אחריתו ולא תאבד תקותו. כי לולי זה היו ממתינין לו החוב. ונותנין לו שאלתו וממהרים למלא בקשתו. ושורת הדין הפוכה ומשונה כי מרה תהיה באחרונה. הנה זאת חקרנוה כן היא הולך בתום ילך בטח בוטח בה׳ ישוגב וצדיקים ככפיר יבטח קול רינה וישועה באהלי צדיקים ישמחו לקול עוגב:

*אבל* גנות הבטחון. כמו שנאמר  כסיל מתעבר ובוטח ונאמר נביאיה בכסף יקסומו וכהניה במחיר יורו ועל ה' ישענו. בוטח בעשרו יפול ובוטח בלבו הוא כסיל. ונאמר ויבטחו על רכב כי רב. ואמר איוב אם אבטח כי רב חילי וכי כביר מצאה ידי:

*גדול* הבוטח בה׳ שהוא מבורך כמש״ה ברוך הגבר אשר יבטח בה' מה טוב ומה נעים גורלו לבו שקט ושאנן מפחד רעה. כמש"ה משמועה רעה לא יירא נכון לבו בטוח בה'. אל תירא מפחד פתאום גו׳ כי ה׳ יהיה בכסלך ומה יפיו שאפילו היצה"ר מניחו ודורש שלומו. כענין שכתוב יצר סמוך תצור שלום כי בך ~בוטח~{אלטונא תקח: בטוח} מה גדול כחו שאפי׳ במותו מובטח שמלאכי שלום יצאו לקראתו כמ"ש וחוסה במותו צדיק. ואצ"ל כי ינעם בחיים חייתו בשלוה ימצא נועם המאכל והמשתה ואין שלוה ונועם לגוף. כמו הרצון במה שנגזר לו מה׳ ולבטוח במה שחלק לו. אמר הפקח אין בטחון גדול ממי שלא יבטח בטובת העולם הזה. ולא יאמין בה. ובוטח בה׳ אשריו ביראת ה׳ מבטח עוז ולבניו אחריו. הלא כתבתי לך שלישים במועצות ודעת להיות בה׳ מבטחך גול אל ה׳ דרכיך ויצליחך בלכתך לא יצר צעדך. בטח בה׳ בכל לבך ויתמוך גורלך ויחזק בידך:

*החכם* בוטח על ה' ידושן לא יקוה לאיש ולא ייחל לבני אדם מריאי בשן:

*הרשע* אם יצבור כעפר כסף. לכתם יאמר מבטחו פרחו כאבק יעלה כפיח כבשן:

*הצבוע* שם כזב מחסהו בית. אך ביש מבטחו יעלה בתוהו כענן כלה וכעשן:

*הלץ* בעושק ונלוז במבטח בוגד יעלוז. ממועצותיו ישבע ומפרי עון אבותיו יאכל ישן נושן:

*הפתי* יבטח ברוב עשרו הנה ערשו רעננה עשיר ישכב כחלום חזיון לילה עינו לא פקח שנת עולם יישן. בטחו בה׳ עדי עד שומר ישראל הנה לא ינום ולא יישן:
<h3>ח עליית הבדידות</h3>
% ח

*עליית* הבדידות שמנו מדה זו בין המדות הטובות. ככתוב הן עם לבדד ישכון. וישכון בטח בדד עין יעקב. ההתבודדות היא מעלה גדולה וגורמת קדושה. ומביאה לידי רה״ק כמש"ע בעז״ה בעליית הפרישות. כי שם מקומו האמיתי. והכוונה בבדידות. להתרחק מעמי הארצות. כי על כן הבדיל הקב״ה את ישראל מן העמים וכי מי גרם לישראל שנתפזרו בין העמים קריבות שהיו חפצים בהן. וכתיב ויתערבו בגוים וילמדו מעשיהם וכן צריך הת"ח להרחיק עצמו מהמון העם בכלל. ארז״ל ישיבת בתי כנסיות של ע״ה מוציאין את האדם מן העולם. ואמרו אל תשב בגבהה של עיר ותשנה. והנבדל מעמי הארץ נצול מכמה ראשי עברות חמורות. שאדם דש בעקביו. כגזל אונאה לה״ר ח״ה דברים בטלים חנופה ליצנות שחוק וקלות ראש ובטול תורה ובטול מצות תוכחה והרבה כיוצא בהן. ואחז"ל  אמרה כנסת ישראל אל תדינני כיושבי כרכים שיש בהם גזל ועריות (עמ״ש בס״ד עה"פ אתהלך לפני ה׳ בארצות החיים) לפיכך אשרי הממעט בעסקיו ודבורו עמהם. שמרויח הרבה לגופו ולנשמתו כי גם שנאתם גם קנאתם כבר אבדה. מלבד עונש חטאתם כי כבדה. ואם גברו עונותיהם למעלה ראש אל יהא לו עסק כלל עמהם. כענין שכתוב ישב בדד וידום. ואם עצמו פשעיהם שאין מניחים להשרוי ביניהם אלא א"כ נוהג כמנהגיהם יעזבם ויפרוש למדברות וליערות כמש"ה ואומר מי יתן לי אבר כיונה אעופה ואשכונה הנה ארחיק נדוד אלין במדבר סלה (וכמש"ל תא ו׳):

*אבל* שלא מהכרח. לא יפרוש ויתרחק הרבה. שלא ישתומם (כמש"ל סוף פנת אבן בוחן) ואחז"ל או חברותא או מיתותא כמש"ה כי לא טוב היות האדם לבדו וכתיב טובים השנים מן האחד גו׳ ואי אפשר לו לאדם שוכן בית חומר להשיג שני מיני שלמיותיו הם חיי הנפש וחיי הגוף והוא יחידי לבדו מבלי עזר כנגדו כי צריך הוא למאכל ומשתה ומלבוש ומדור. ואינו כשאר בעלי חיים הנזונים מצמחי הארץ. משא״כ באדם שמזונו דק ומתוקן כהוגן. לפי ערך מזגו הדק והישר כראוי צריך למלאכות רבות. וכן מעונו ומלבושו וכלי זיינו. לא הזמין לו הטבע. כבעל חי שהוכן לו מלבוש טבעי ומטל ~שמים~{אלטונא תקח: שמיא} יצטבע. כי על כן יפה אמרו הטבעים האדם מדיני בטבע אבל גם לשלמות נפשו וקיום הדת אי אפשר לו בלתי חברת בני אדם. ביחוד אנו בעלי תורה האלהית. כי היאך יתקיימו דיני ממונות בכלל. ודיני נשים ובנים ביחוד. שאסור לאיש הישראלי להיות בלעדם ואיך תתקיים התפלה וכל דבר שבקדושה שאינו בפחות מעשרה ואיה איפה ששת העמודים שהעולם נתייסד עליהם. דין אמת ושלום תורה עבודה ג"ח ואיך יוכל להתנהג במדותיו של הקב״ה מה הוא רחום כו׳ הלא כולם בטלים לגמרי בהתייחד האדם לעצמו והפרדו מחברו. ואיך היה מתקיים צדקת ה׳ עשה ומשפטיו עם ישראל. ולזכות הרבים שזה כל חפץ אלוה מעולמו על כן כת האישיא. שזכר היוסיפון. שפירשו מן הישוב למדבר מבלי הכרח היתה לשמצה בקמיהם ספו תמו מן בלהות אכן אם יתבודד לשעות ולעתים מזומנות למעט המכשלה והטרדה הרבה. ולזכך הדעת והמחשבה. אל ירחיק עצמו מן הישוב. אלא בסמוך לעיר או יתהלך בתום לבבו בקרב ביתו (כמ"ש בעז"הי בעליית הפרישות ברוחב) וימעט גם חברת בני ביתו ואפי' עם אב ואם. נשים ובנים ואחים ואוהבים וקרובים אל ירבה ישיבתו עמהם. אם לא במה שחייב להם בהשלמת צרכיהם וכבודם או ללמדם ביחוד בדורנו שהגענו כפי הנראה לעקבות משיחא שנתקיים בימינו דבר הכתוב כי בת קמה באמה גו׳ אויבי איש אנשי ביתו. ואמר הנביא ועל כל אח אל תבטחו. כי כל אח עקוב יעקוב וכל רע רכיל יהלוך איש מרעהו השמרו למדו לשונם דבר שקר ואמת לא ידברו ביחוד אחר שגברה אגרופה של חנופה. ואין דורנו דומה יפה אוי לנו כי היינו למשל ולשנינה שבענו בוז הנזכר במשנה. חוצפא יסגא כו׳ חכמת סופרים תסרח ויראי חטא ימאסו והאמת תהא נעדרת וסר מרע משתולל. נערים (מנוערים מתורה ומצות) פני זקני חכמה ילבינו זקנים יעמדו מפני קטנים. הבן אינו מתבייש מאביו פני הדור כפני כלב (שמעתי הלצה ישרה במה שתפס לו התנא לשון זה כי בדורות קדמונים שהיו עשירים. לא היו תולין החוצפה בעזות פני כלב אלא לפי שעשיר יענה עזות. משא״כ בעקבות משיחא שא״א לומר כך. כי אין בן דוד בא עד שתכלה פרוטה מן הכיס. ודל גאה הוא דבר שאין הדעת סובלתו. לפיכך בודאי לא יסגא חוצפא רק מחמת שפני הדור כפני כלב כמ״ש והכלבים עזי נפש) בן מנוול אב כו׳ הדור אתם ראו אם לא נתקיים כל זה בימינו כאלה ויותר מאלה. כל י״ח קללות שקלל ישעיה ולא נתקררה דעתו עד שאמר ירהבו הנער בזקן והנקלה בנכבד. ויש מקוה לישראל על זאת שהישועה קרובה לבוא. *על כן* יאמרו המושלים האבות איבות. והאמות אימות והאחים אוחים והנשים נושים. והבנים קשי פנים. והריעים רעים. והחברים חוברים. והקרובים קרבים. והאוהבים אויבים. והטובים דובים. ויפה אמר הנזיר אשר חשבתים אחים שומעים לקולי. ובני בית היולי. שבו אלי שרף ועקרב ונחש. צפעונים אשר אין להם לחש. אין להם הרהור ומחשבה כי אם להרע ולהטות הכף לחובה. ומהם אשר הוא כארי ברוב גאוה וקשה עורף. ילמוד לטרוף טרף. ומהם כדוב במסתרים יארוב נפשי לאדוב להכות בלי פשע באגרוף רשע. ומהם ככלב חרוץ לשונו. עובר ומתעבר ברוב זדונו. ומהם כשועל. ברוב מרמה למעול מעל וישא משלו ויאמר:

*בְּתוֹךְ לִבִּי וּמֵעַי אֵשׁ וְגַחַל. לְאַחַי בָּגְדוּ כֻּלָם כְּנַחַל:*

*אֲשֶׁר לִי נֶאֱמָן רוּחַ חֲשַׁבְתִּיהוּ. יְחַלֵל שֵׁם אֱמוּנָתוֹ וְנִחָל:*

*וְזֶה יִשְׁפַּל בְּמִרְמוֹתָיו כְּשׁוּעָל. וְזֶה יִגְאֶה יְצוּדֵנִי כְּשַׁחַל:*

*עתה* ראה בן אדם עם מי תתחבר. ובדוק אולי תמצא זך ונבר נבון דבר וסבר. אותו קנה בכוסף מלא ועשהו אדון עליך ודבר. וע״ל בעלית הבחינה (פ"ט) ובעליה החברה בעז״ה:
<h3>ט עליית הביקור</h3>
% ט

*עליית* הביקור כוללת בקור אוהבים וחולים ובשורה. אמר החכם בכל עת אוהב הרע ודבר זה כתוב בתורה ביעקב אע"ה שאמר ליוסף לך נא ראה את שלום אחיך ומרע״ה ואראה את שלום אחי אשר במצרים וכתוב בנביאים ואת אחיך תפקוד לשלום ומשולש בכתובים שכן מצינו במרדכי שבכל יום הלך לדעת את שלום אסתר ולדעת מה יעשה בה והתרעם המלך החסיד ע״ה נשכחתי כמת מלב ואמר דמיתי לקאת מדבר גו׳ שקדתי ואהיה כצפור בודד על גג ואמר הרחקת ממני אוהב ורע מיודעי מחשך. ואמר הבט ימין אין לי מכיר אבד מנוס ממני אין דורש לנפשי ואמר במתים חפשי כמו חללים גו׳ שתני בבור תחתיות גו׳ ואמר איוב תעבוני כל מתי סודי. ויודעי אך זרו ממני:

*ואמר* הפקח מי שהניח בקור אוהבו חומס נפשו אך השמר מלהרבות הבקור הוקר רגלך מבית רעך. פן ישבעך ושנאך. ובית אחיך אל תבוא ביום אידך כי כל אחי רש שנאוהו. ויודעיו רחקו ממנו ואחז״ל אל תרצה את חברך בשעת כעסו ואל תנחמהו בשעת שמתו מוטל לפניו ואל תשאל לו בשעת נדרו ואל תשתדל לראותו בשעת קלקלתו (עלח״ש פ״ד דאבות) אם תרצה שישנאוך בקר תמיד. ושיוסיפו בך אהבה. בקר לעתים רחוקות. וכשאתה מבקר אוהב. זכור שלא תכביד עליו ביחוד אם הוא איש טרוד בלמוד. או במו"מ או בחולי לא תתעכב אצלו יותר מדאי. שמא אין לו פנאי. אע"פ שסובל ושותק ונזהר מלבייש אותך התבייש מעצמך והתרחק מגנאי כנז"ל בעליית הבושת:

*אמר* חכם אחד בקור האדם הכבד קשה על החולה יותר מחליו וספר שאדם כבד בקר החולה והאריך לשבת. אמר לו החולה אם יש לך בבית מאומה. או אני חייב לך כלום קחנו ולך. ואמר על אדם אחד שהיה חולה אמרו לו ממה אתה כואב אמר להם מרוב עונותי אמרו לו מה אתה מתאוה אמר הכפרה. אמרו נקרא לרופא. אמר הוא החלני (לפעמים גם מהכבדת ישיבתו ושיחתו הבטלה מלבד סממני תרופתו):

*ואמרו* אלה דרכי הכבדים השנואים לכל הברואים איש כבד יבוא בסוד אחרים בלי רצונם ישחק לפניהם בעת עצבונם. וישב על שולחן אינו קרוי לו ויתעבר על ריב לא לו. וישב במקום אין נאה לו. יועץ לאין דורש עצתו. ויחבק לבלתי דורש קרבתו. יקשה לשאול ובמפעליו מגואל. מלת לשונו לא תכלה וסוד אחרים יגלה:

*ואמרו* כתוב בספרים בא לאיש חולה בין המבקרים איש כבד וישאלהו מה מחלתו אשר הציקתהו ויען החולה כך וכך שם כאבי. אמר הכבד מחולי זה מת אבי. ויחר לחולה מאד ויתעצב אל לבו ויבושו המבקרים וכל אשר סביבו ואמר הכבד אל יחר לך את אשר דברתי באזנך אקרא אל ה׳ ויחונך ויאמרו לו היושבים תוסף נא בתפלתך לבל נראה עוד אנוש כבד אולי יתעשת האלהים לנו ולא נאבד. ואנשי הידידות ובא עליהם איש כבד אז חשך אור שמחתם תהפך לאבל רנתם. ותערב כל שמחה ורבתה האנחה. כי נהפך להם מתוק למר וישא האחד משלו ויאמר מה לי ולכבד עת ישב עמי ששון לבי יגרש אתאבל עת אראה פניו ובעת ידבר מי יתן אהי חרש: 

*ואמר* חכם טרח מיל לבקר החולה. וטרח שנים להכניס שלום בין בני אדם וטרח שלשה לכבוד הבורא ואמר השמר מהרבות הבקור והזהר לקצר כי הגשם יקוצו בהתמדתו. ויתפללו עליו כאשר יעצר. מנע רגלך מבוא בכל עת בבתי האח הבן הבת. מדוע אתה הולך אליהם לא חודש ולא שבת (ואמר ב"ס מנע רבים מתוך ביתך כמש״ה בס״ד בעלית החברה):

*אך* אם תדע תועלת לחברך אז היה שוקד וחרוץ. ללכת אליו מהר ולרוץ לבשרו בדבר טוב (שמועה טובה תדשן עצם ומים קרים על נפש עיפה) כענין שכתוב ארוצה נא ואבשרה את המלך וכתיב וירץ אחימעץ ונאמר כי איש טוב זה ואל בשורה טובה יבוא. וכ״ש אם ידעת לשמרו מהנזק ומהמכשול קום חיש מהר לקראתו והזהר מעצלה ורישול וכן אם יש לך לדבר אליו מפגע מצאך אל תכבד ותשב בביתך והזדרז להודיע לאוהבך את אשר קראך. כענין שכתוב שלחה לי אחד מהנערים גו' וארוצה עד איש האלהים ואשובה. דאגה בלב איש ישיחנה לאחרים ואין חבוש מתיר עצמו מבית האסורים. טובים השנים מן האחד גו׳ כי אם יפולו האחד יקים את חברו. ואילו האחד שיפול. ואין שני להקימו. וההולך בתומו. ירבה נעמו. וייטב טעמו. וה׳ עמו:
<h3>י עליית הבנים</h3>
% י

*עליית* הבנים ז״ל רס״ג ראו אנשים אחרים שישתדלו בבקשת הבנים ואמרו שיש בזה שמחה לנפש. ומחמד לעין וששון וגילה. ולולי הבנים לא היו בני אדם. ולא יתקיים העולם. והם הסגולה לאדם לעת הזקנה והזוכרים אותו בטוב אחר מותו ושהחנינה והרחמים אינם כי אם להם והכבוד והיקר להם. ודי כי כל נכבד מן הנביאים שואל אותם. כאשר תמצא אברהם אומר. הן לי לא נתת זרע ואמרה התורה ויעתר יצחק לה׳ לנוכח אשתו כי עקרה היא. ואמרה רחל הבה לי בנים ואם אין מתה אנכי ופעמים מלמדו האב תורת האלהים יתברך ויתעלה. וחוקיו ומצותיו. יקנה בהם שכר. כאשר אמר אב לבנים יודיע אל אמתך:

*והשתכלתי* במה שאמרו וראיתיו נכון בבנים שיחנם הבורא לעבדו כרצונו. ומקום טעות אלה שמחייבים כונת זה השער לבדו. מבלי שאר הדברים ואומר מה תועלת יש בהם אם לא יהיה להם מזון וכסות ומחסה. ומה טוב יש בגדולם אם לא יהיה להם חכמה ומדע. ומם היא חנינתם והחמלה עם העדר אלה הדברים רק תוספת בצער האבות. ואיה היא יקרם וכבודם שיקוה מהם דבר. כשלא יהיו להם הקדמות. ואיה צער הריון וחבלי לידה. ומה שיקרה מן חליה. וכמו שאמר בעצב תלדי בנים ושמא תמות בעת לדתהו. תשוב השמחה לאבל. כמ״ש ויהי בצאת נפשה כי מתה (וכיוצא בה באשת פנחס בן עלי) ואיה יגיעת האב ועמלו. והכנסתו בכל סכנה. כי אם על מזון בניו. כמ"ש ואפרוחיו יעלעו דם. ואיה צער הגידול והנהגת החולי. ותקון הרפואות ושמירת מי השעורים והכנת המשקים כי אם עמהם ברוב כל שכן שאחרית הענין למות ולשכול~אלטונא תקח: י~. והוא האוי והאבוי. כמ"ש כי אם יגדלו את בניהם ~ושכלתם~{אלטונא תקח: ושכלתים} מאדם. ואם יחיו הפחד ממה שיחדשוהו הזכרים מהם. איננו מניח לו לישן. וכמ״ש משדד אב יבריח אם בן מביש ומחפיר ופחד ממה שיתחדש על הנקבות מהם. הוא כלימות עולם וחרפת פנים. כמ"ש רבותינו מפחדה לא יישן בלילה. והכלל אם יהיו ממרים תאבד התוחלת. כל שכן אם יהיו מרעים ועליהם אמר. דור אביו יקלל ואת אמו לא יברך:

*אבל* שם האב לאהוב את הבנים להחזיק במה שחננו בוראו בהם. ולא יקוץ בהם כמ"ש הנה נחלת ה' בנים שכר פרי הבטן ע״כ. *ושנו* חכמים הבנים נאים לצדיקים ונאים לעולם שנא׳ עטרת זקנים בני בנים גו'. יל״ד אי בצדיקים מיירי פשיטא שהם נאים לכל אדם אי בר אוריאן יאי אם לאו אשא תיכליה. ומאי מעליותא עי"ל בכתוב שהביא על זאת דקשיא מאי שנא בני בנים שהם עטרת לזקניהם. ואיפכא לא קאמר אלא אבותם לחוד. וי"ל ה"פ דקרא בני בנים לעולם הם עטרת אבי אביהם אפי׳ אם אביהם אינו צדיק וישר משום דקי״ל ב״ב הרי הן כבנים וכן בדין בן שלוה בנכסי אביו בחיי אביו ומת בנו מוציא מיד הלקוחות דמצי אמר מכח אבוה דאבא קאתינא. דכתיב תחת אבותיך יהיו בניך הא קמן אע"פ שהבן הוא מפזר ומפסיד נכסי האב. האב מתעטר בבן בנו שמוציא ומתקן הקלקול. וכן לענין ירושה ומתנה שאם אמר זה לבני וא״ל אלא בן הבן. במקום אביו הוא עומד דבני בנים חשובים כבנים כדילפינן מקראי. וכ״ש אם הבן ובנו הם צדיקים שאז אינו צריך יותר כי אין תורה פוסקת מזרעו עוד. שאפי׳ אם יש איזה הפסק בדורות מ״מ תורה מחזרת על אכסניא שלה זרוק חוטרא לאוירא אעיקריה קאי. סוף סוף חוזרת על זרעו משו״ה שפיר קאמר תנא דידן הבנים סתם כל שהן. נאים הם לצדיקים ולעולם שאפילו אינם הגונים בסוף יוצאין מהם צדיקים שהולכין אחר שרשיהן וכן היא המדה ברא מזכה אבא. ונתקן על ידו משא״כ בבנים דעלמא שמעשה אבותיהם בידיהם שתולדותיהם כיוצא בהם. פשיטא שהעדרם טובה ממציאותם. כי מאריא בישא. גוריא טבא לא נפק. משורש נחש יצא צפע. וסיפא דקרא אתי נמי שפיר דקמ״ל דמ״מ איפכא ליכא למימר הכי. שבודאי ותפארת בנים אבותם כי בחמשה דברים האב זוכה לבן בנוי בכח כו׳ על כן התפארת שנטל מאביו בא לו על פי הרוב. אמנם אם יזדמן שיצא האב מן הכלל לא יוכל עוד הבן להתפאר באבי אביו שגרם לו. מאחר שנפסק כחו. שהרי לא הועיל אפילו לבנו ואין אבא מזכה ברא. איך תועיל לבן בנו. ולא עוד שגם הוא עצמו נקרא רשע. כדאמרינן כמאן קרינן לרשיעא בר צדיקא. רשיעא ב״ר. כר״י שא״ל ראו גדולים שגדלתם. נמצא ע"י כך נפסקה העטרה לגמרי ע״כ אין לו להתעטר אלא באביו בלבד והרי זה נכון ומכוון מאד:
<h3>יא עליית הבנין</h3>
% יא

*עליית* הבנין ז"ל הגאון ראו אנשים אחרים. כי ישוב טוב בכל מה שיתעסק בו האדם. ואמרו כי ישוב הבתים הוא דבר שצריך כי לולי הוא לא יהיה לאדם מקום שיהיה לו מחסה מן החום והקור ויתקבצו בו כל הנלוים אליו. אך ישוב השדות. צרכם למזון שאי אפשר בלעדיו וכולם מחדשים לאדם השמחה ורוחב הלב והחריצות והגילה וכמ״ש ויתרון ארץ בכל הוא מלך לשדה נעבד. ובישוב ובבנינים. מתפארים המלכים והשרים. כמ״ש עם מלכים ויועצי ארץ הבונים חרבות למו ובכמו זה יעד המאמינים. כמ״ש ובתים מלאים כל טוב אשר לא מלאת:

*והתבוננתי* בעצתם ומצאתים שטעו כאשר חייבו עזיבת כל הדברים. והתעסק בשער הזה ואיך יוכל האדם ליישב מאומה מכל זה כי אם בחכמה ועצה ובידיעת המדות והשערים ואם לא יהיה באמצע מדע רחב. לא יגיע דבר מהמבוקש הזה. ואם יטריח אדם עצמו בשער הישוב. יפול ביגיעה ובעמל והדאגה והתוגה והוצאת ממון משלו ומשל אחרים מתאותו להשלים מה שהחל ממנו וכמ״ש הוי בונה ביתו בלא צדק ועליותיו בלא משפט. ברעהו יעבוד חנם. ואם ישלים מה שהחל. ויראה בו דבר שלא יישר בעיניו. לא ישוה כל מה שטרח בעיניו מאומה. ויהיה עמלו ויגיעתו לריק. וכמ״ש ויצא חירם מצור לראות את הערים גו׳ ולא ישרו בעיניו. איה היגון המתמיד וקוצר רוח. כי אם עמו. ואיה קנאת בני אדם וכעס המלכים והבאת הפגעים כי אם עמו. וכמ״ש בתי גזית בניתם ולא תשבו בם. ואם יהיה הישוב שדות. לא יצמחו נטעיהם כרצון האדם. אך הם צומחים כרצון בוראם והדאגה על זה מתמדת. ואם יעקרם ויעמד אחרים תחתם תכפל דאגתו. והתוגה על העצר המטר יותר גדולה וכן בצמאון ובקוצים ובירקון והארבה והשטף. וכמ״ש רעב כי יהיה בארץ דבר כי יהיה שדפון ירקון ארבה. ועול המלכים וחמס עבדיהם עד שיהיה מה שיעשו השדות להם ולא יגיע מהם ליד בעליהם מאומה וכמ"ש ברבות הטובה רבו אוכליה. ומה כשרון לבעליה כי אם ראות עיניו. ואם יגדל מה שזרע. ויאסוף אה תבואתו. תהיה כוונתו וחפצו ביוקר השערים ובצוק העתים עד שיקח מה שיש ביד העניים והדלים. כמ״ש לקנות בכסף דלים ואביון בעבור נעלים ומפל בר נשביר. ולא נתנה אהבת הישוב בלב בני אדם. כי אם לתקן בו צרכו בלבד. כמ״ש ויושב שם רעבים ויכוננו עיר מושב. ויזרעו שדות ויטעו כרמים ויעשו פרי תבואה ע״כ:

*ויש* לעיין בענין זה. כי אין ספק שהאדם נברא לעמל לעסוק בצרכי הגוף כדי לקיים הנפש ולהחזיקה במשכנה עם יושבי חלד כמ"ש ואדם לעמל יולד ומתחלת ברייתו עשאו בוראו עבד מכודן לעבוד את האדמה ולא להניחה שממה. כמ"ש ויניחהו בג״ע לעבדה ולשמרה כי לא תוהו בראה לשבת יצרה. למען יספיק לעלובה זו הנשמה. די צרכה עד שובה אל מקומה וכמו שמוכיחים כתובים רבים שקצתם הביא הגאון ונאמר ובתים טובים תבנה וישבת ובשדה נאמר על שדה איש עצל עברתי גו׳ כל הפרשה. ואומר עובד אדמתו ישבע לחם. ואומר נוצר תאנה יאכל פריה. וכתוב בתורה ונטעתם כל עץ מאכל. ושנוי בנביא ~פרשה ה'~{אלטונא תקח: פרשת} כרם היה לידידי גו׳ ויבן מגדל בתוכו וגם יקב חצב בו וכתוב הלא אם שוה פניה גו׳ ושם חטה שורה ושעורה נסמן וכוסמת גבולתו. ומשולש עוד בכתובים הגדלתי מעשי בניתי לי בתים נטעתי לי כרמים. ואמר עוד בבקר זרע את זרעך גו'. ובמדרש עלמא בחרובא אשכחתיה. כמה דשתלו לי ~אהבתי~{אלטונא תקח: אבהתי} אשתל אנא לבני. ומלבד אלה הרבה מאד ילאה העט סופר לספרם ולזכרם:

*אמנם* בארץ הקדושה היא כמו מצוה עלינו. כמ"ש רז"ל עה״פ ונטעתם כל עץ מאכל. שיהא אדם זהיר בנטיעה. וילמוד מהשי״ת שמתחלת ברייתו של עולם. לא נתעסק אלא במטע תחלה כו'. אף אתם כשאתם נכנסין לא״י. לא תתעסקו אלא במטע תחלה. כי תבואו אל הארץ ונטעתם כו׳. אמר שלמה בחכמתו. את הכל עשה יפה בעתו. גם את העולם נתן בלבם. העלם כתיב שאילולי העלים הקב"ה מבני אדם יום המיתה. לא היה אדם לא בונה ולא נוטע כו'. אמר הקב"ה אע״פ שתמצאו אותה מלאה כל טוב. לא תאמר נשב ולא נטע. אלא כשם שנטעו אחרים לכם. כך היו נוטעים לבניכם. הרי שהזהירו שלא יבטל אדם מהרבות ישוב הארץ. אפילו יש לו די ספוקו. ואף גם זאת שידוע לו שלא יהנה מנטיעתו. כי קרבו ימי אחריתו. לא ימנע מלהתעסק בישוב האדמה בשביל בניו והבאים אחריו. כ"ש שלא יתעצל להכין טרפו לעצמו. בסבות המסודרות לו מעניני ישוב העולם. ומה מאד נתגנה העצל בס' משלי וקהלת. וכבר זכרנו מה שיספיק בענין זה. בעליית הבטחון והבדידות גם בבית בכמה מקומות:

*אך* הדבר המתמיה מאד שכבר נמצא בענין זה התנגדות גדול במקרא שנראה ממנו שחביב בעיני הי״ת לבטל ישוב האדמה. ולייאש האדם את לבו מהשתדל בעניני עולמו כלל וכלל. הלא הוא מ"ש בס' ירמיהו הנביא. מבני בית הרכבים ששמרו מצות אביהם. ובית לא תבנו וזרע לא תזרעו וכרם לא תטעו ולא יהיה לכם. כי באהלים תשבו כל ימיכם למען תחיו ימים רבים גו׳ וכתוב שם ונעש ככל אשר צונו יונדב אבינו והכתוב שבחם על זה והבטיחם השי"ת שכר גדול עצום מאד על כך. (אמרו גדול הברית שנכרת עם יונדב. מן הברית שנכרת עם דוד שהיה על תנאי אם ישמרו בניך בריתי) א״כ הרי זה סותר הקודם מן הקצה אל הקצה. לרפה ידי עושי כל מלאכת עבודת האדמה כאילו אין חפץ ה׳ בהם ובהפכה ירצה:

*וראיתי* לרד״ק שנתן טוב טעם ודעת לבחירה זו. וז״ל עה"פ למען תחיו ימים רבים. כי הבתים והשדות והכרמים מעכבים את האדם במקומו. יהיה רעב או חרב וימות בקוצר ימים מדאגה וכל זמן שיהיה לו במקומו כל זה. שיראה טוב בזה המקום ישב בו וכשיראה רע ילך למקום אחר שיהיה בו בטוב. לפיכך צוה להם שיהיו יושבי אוהלים יסעו ממקום למקום כפי מה שיראו הטוב. במקום בית שדה וכרם ויאריכו ימים בזה וכן ראינו באבות שהיו נוסעים ממקום למקום באהלים. מפני הרעב עכ״ד:

*ובזה* מצאנו מנוח לבחירתם. אבל אינו מועיל לשכך תלונת הערתנו אכן בזאת נאות ליישב הענין. כי בודאי לא היתה כוונת יונדב שלא תעבד הארץ הקדושה ח״ו. כ״ש שלא יסכים הקב"ה על ידו. אלא מפני שהיה מבני קיני. ולא הי״ל חלק בארץ מחמת זה היו בני קיני שוכנים במדבר ככתוב ובני קיני חותן משה עלו מעיר התמרים גו' מדבר יהודה אשר בנגב ערד לפיכך היתה יד מצות יונדב על בניו חזקה שלא ליישב המדברות. שלא הגיע עדיין העת שיקוים ישושום מדבר וציה ביחוד בזמנו. שגם הארץ עצמה חנפה תחת יושביה ויש לחוש מארץ פרי למלחה. ואיך יתכן לסמוך על הנס ולקבוע דירה בארץ מדבר להשתקע במקום אחד שיש חששות רבות ממצוא חפצי גוף ונפש. כמו שזכר הרד״ק על כן בחכמה גדולה עשה זאת יונדב ויפה עשו בניו שקיימו וקבלו גזרתו הטובה ותחשב להם צדקה:

*שוב* מצאתי בתחלת ילקוט שופטים. ~סומכים~{אלטונא תקח: סוכתים} על שם שהיו יושבים בסכות אמרו הואיל ובית זה עתיד ליחרב רואים אנו אותו כאילו הוא חרב מעכשיו. שנאמר ונשב באהלים גו' ובכן נחה שקטה ההערה לגמרי וסרה מעיקרה:
<h3>יב עליית הגבורה</h3>
% יב

*עליית* הגבורה מי שגבר על מזגו טבע הדם יש לו לב גדול וגידיו מלאים וזרועותיו ארוכים ברוב הענינים תמצאהו בעל גבורה (עיין חלון צורי) כל שכן אם יהא רגיל עם זה במלחמות והיא מדה משובחת במקומה ובעתה כפי מה שישער האדם הצלתו ממה שיכנס בו מהסכנה והגבורים אנשי השם הנזכרים במדה זו היו להם אותות עליונות הראו בהן הכח ההוא כיהושע שמשון גדעון יפתח בועז שאול דוד יהונתן יואב וחבריו. והדומה להם אשר נראתה מדת הגבורה בהם. והיו משובחים בעבורה. כי היא מעלה ממעלות הנפש. ואחז״ל אין שכינה שורה אלא על גבור חכם ועשיר:

*והגבורה* הגמורה היא ~מושל~{אלטונא תקח: משול} האדם ברוחו. כמש״ה טוב ארך אפים מגבור גו' ואחז״ל איזהו גבור הכובש את יצרו. והנכנע לפני אלהיו ולפני יראי ה׳ ועבדיו. כמ"ש עני אני וגוע מנוער חנני ה׳ כי אומלל אני ולבי חלל בקרבי הוכה כעשב ויבש לבי והרבה כזה עם היות יודע כל ישראל כי גבור חיל היה ולבו כלב האריה:

*וראוי* להתנהג במדה זאת בעבודת האלהים. כמ״ש שימו איש חרבו על ירכו. וכמ״ש בפנחס ויקח רומח בידו ואמר המשורר בשבח הגבור הנאה והרצוי לקונו. חגור חרבך על ירך גבור הודך והדרך. והדרך צלח רכב על דבר אמת וענוה צדק ותורך נוראות ימינך. היוקח מגבור מלקוח ולהיות אמיץ כח לקרוא לשבוים דרור ולאסירים פקח קוח וכן לעשות דין בחייבים כענין שימו איש חרבו על ירכו. וכמ"ש בפנחס ויקח רומח בידו:

*ומדה* זאת נכרת בנפשות האלופים (בה נתברך עשו. וערבים קורין לגבור מלכא) נאמר בשאול ויעש חיל ויך את עמלק ויצל את ישראל מיד שוסיהו ונשתבחו שאול ויהונתן בנו. מנשרים קלו מאריות גברו ובשבחי דוד גבור חיל ואיש מלחמה. הכה דוד ברבבותיו ובגבורי דוד יואב חבריו המפורסמים נודע כמה הפליג הכתוב בשבח גבורתם (בשמואל ב' כ״א וכ״ג) ויתר על זה מהפלגת שבח בני הגדי אשר נבדלו אל דוד גבורי החיל אנשי צבא למלחמה וגו׳ ופני אריה פניהם גו׳ אחד למאה הקטן והגדול לאלף (ד״ה א' י"ב):

*וצריך* המשכיל שיתנהג בה מנהג השוה ועל דרך הטוב והישר. ואמרו אין הגבור נודע אלא בעת הקורות. כענין שכתוב בדוד המע״ה אל יפול לב אדם עליו עבדך ילך ונלחם עם הפלשתי הזה גו׳ גם את הארי גם את הדוב הכה עבדך:

*וגדר* הגבור אומץ הלב עם ישוב הדעת כפי מה שהתחייב הראות גבורה בחכמה. ועל דבר אמת והסבל מאהבה. ומשנאה. ומהיגיעה ושימשול בתאותו עד שיהי׳ אצלו המות על דרך טובה טוב מן החיים על שכנגדה מן הרע (כמש״ה זבולון עם חרף נפשו למות) אשר שער בחכמה. ואמרה החכמה אני בינה לי גבורה. ונאמר ביום ההוא יהיה ה׳ צבאות לעטרת צבי ולצפירת תפארה גו׳ ולגבורה משיבי מלחמה שערה:

*אך* חלי רע הוא אם יוצא בה מן הדרך השוה הנכונה עד שישליך עצמו למקום הסכנה הגמורה והמיתה. בשאט בנפש. נקרא מאבד עצמו לדעת (אם לא במקום קדוש השם והצלת הנפש לבל תתחלל. אז נבחר מות מחיים המותה ביראת ה׳ היא תתהלל כמש״ל בפנת אבן בוחן והיא הנקראת מיתת גודל הנפש. הנזכרת בדברי יוסיפון) והיא מדת השגעון עליה אמר החכם ומקשה לבו יפול ברעה ואל יתהלל הגבור בגבורתו. כענין גלית ושובך וחבריהם שבטחו בגבורתם את גבורים נופלים ירדו ושכבו את חללי חרב. מגבורתם בושים ולהכרית אחריתם. כמש"ה ברשעים אשר נתנו את חתיתם בארץ חיים וישאו כלימתם את יורדי בור גו׳ אשר ירדו שאול בכלי מלחמתם. ויתנו את חרבותם תחת ראשיהם ותהי עונותם על עצמותם. כי חתית גבורים בארץ חיים. וכל הפרשה (יחזקאל ל״ב):

*ויש* שמראים גבורה מגונה בשתיה משכרה כמ״ש הוי גבורים לשתות יין ואנשי חיל למסוך שכר. ויש מפסידים אותה בבעילה יתרה כמ״ש אל תתן לנשים חילך. אלה הכתות תכלית גבורתם חולי וחולשה. כלימה ובושה. ומכתם אנושה כמ"ש למי אוי למי אבוי גו' וכתיב ונהמת באחריתך בכלות שארך ובשרך:

*אבל* בצדיקים הגבורים הנאים והמשובחים האהובים לאלהי ישראל נאמר צדיק מושל יראת אלהים הם הכובשים יצרם ומנצחים תאות לבם ואינם בוטחים בחרבם לא בסוסיהם ולא ברכבם. כמ"ש אלה בסוסים גו׳ ואומר כי לא בחרב ובחנית יהושיע ה׳ ונאמר כי לא בקשתי אבטח וחרבי לא תושיעני. אבל רוממות אל בגרונם. הוא חרב פיפיות לידם וחומה משמאלם ומימינם מגדל עוז שם ה׳ בו ירוץ צדיק ונשגב. בו ירוץ גדוד באלהיו ידלג שור. לא יכשל ברכסים ובמישור כנמר עלי דרך ישור מוציא אסירים בכישור חלקו בארץ יאושר אחזה רגלו באשור:
<h3>יג עליית גמילות חסדים</h3>
% יג

*עליית* גמילות חסדים. לעולם יגמול אדם חסד אפי׳ עם מי שהרע לו ולא יהא נוקם ונוטר כנחש שנאמר לא תקום ולא תטור. וזה דרכן של ישראל קדושים אבל הכותים האכזרים וערלי לב נוקמים ונוטרים ועברתם שמרה נצח וכה״א על הגבעונים בשביל שלא מחלו לשאול ולבניו. והגבעונים לא מבני ישראל המה. לעולם ישתדל אדם להיות גומל חסד עם החיים ועם המתים. כדי שיעשה הקב״ה עמו חסד. שנא' יעש ה׳ עמכם חסד וגו׳:

*גדולה* ג"ח מן הצדקה. שהצדקה בממונו וג״ח בגופו ובממונו והצדקה עם החיים ג"ח עם החיים ועם המתים והצדקה עם העניים וג״ח עם העניים ועם העשירים  גדולה ג"ח שכל העושה חסד אפי' עם מי שאינו צריך. הקב"ה משלם שכרו כגון אברהם עם המלאכים. הלא דברים ק״ו ומה מי שהוא עושה עם מי שאינו צריך. ראה מה פרע לו הקב"ה מי שעושה חסד עם שצריך. עאכ"ו:

*גדולה* ג"ח שגזר דין ושבועה נקרע בה. מנין לגז"ד ושבועה שאינו נקרע שנאמר ולכן נשבעתי לבית עלי גו׳ אמר רבא בזבח ומנחה אינו מתכפר. אבל מתכפר בתורה וגמילות חסדי':

*וכל* זה האמור לג"ח עם מי שנודע במדת החסד מגזע הטוב והכשר. אף אם במקרה נטה אשורו מן הדרך הישר והרע לך. לא תאמר אשלמה רע אשיב לאיש כפעלו. אלא קיים בו אם רעב שונאך האכילהו ואם צמא השקהו גו' וה' ישלימהו לך:

*אבל* בחינת הרע בג"ח. נמצאת אצל המתחסד עם הרשעים והמיטיב לרעים שהוא חסיד שוטה. ואחז״ל טב לביש לא תעביד וביש לא ימטי לך וגדליהו ב״א יוכיח. ואמרו כל המרחם על רשעים. סופו להיות אכזר על הצדיקים. כמו שלמדנו משאול וכתיב ורחמי רשעים אכזרי שאת פני רשע לא טוב וכן דוד המע״ה נכשל במה שעשה חסד עם מי שמנעה תורת חסד. לעשות עמהם טובה וחסד אע״פ שכבר עשו עמו חסד. והיה סבור שחייב לשלם להם גמולם הטוב. לפיכך צריך להזהר בד"ח שאמרו הוי ערום ביראה. ואף אם קבל טובה במקרה מהלמוד להרע. המקרה לא יתמיד. הרע מבקש למודו על כן יסתכל יפה באיזה אופן ישלם לו טובתו. וישמר עם זה מרעתו לכל אשר ימצא שם בדק. כי סוף סוף הכל הולך אחר שרשו כמ״ש היהפוך כושי עורו גו׳ וכל טובתן של רשעים רעה היא אצל צדיקים ~טובים~{אלטונא תקח: טובם} כחדק ויזהר שלא לעבור הגבול שגבלה תורה. ואחז"ל לא תאמין בעבד עד ט״ו דורות. מפנק מנוער עבדו אחריתו יהא מנון. מפיץ וחרב וחץ שנון (כמו שקרה להורקנוס שגדל את הורדוס עבדו לתכלית רעתו. ועקירת מלכותו) אולם שוט לסוס מתג לחמור ושבט לגו כסילים מרים קלון וישבות מדון ולא יציץ הזדון הלעיטהו לרשע קורט של חלתית למען לא יתן חתית. וצדיק ירון ושמח בהודות לה' על הגתית:
<h3>יד עליית גירות וגלות</h3>
% יד

*עליית* גירות וגלות. כתוב בתורה כי גרים ותושבים אתם עמדי. אם גרים למה תושבים. ואם תושבים למה גרים. אלא גרים בעולם הזה. ועל ידי זה תהיו תושבים עמדי בעולם הבא. דבקים בנצחיותי (כ"פ החסיד בשל״ה) הא למדת שהגירות חביבה לפני הקב"ה. וכן אמר דוד כי גר אנכי עמך תושב ככל אבותי. כי גרים אנחנו לפניך ותושבים ככל אבותינו. ופשוטו של מקרא ע״ד רז"ל. די לעבד להיות כרבו. כשהארץ שלי. היא שלכם. ר״ל בכל השנים שהיא עושה תבואה ואתם מפרישין מעשרותיה. הריני כתושב בתוכה והיא שלי אז היא שלכם ובשביעית שאינה עושה פירות שהיא שבת לה' וכאילו אינה שלי אינה שלכם והרי אתם גרים עמדי בשוה. ולא תעשו עצמכם עיקר יותר ממני. וכל שכן בזמן הגלות. שנדמה השי״ת לגר. כמ״ש למה תהיה כגר בארץ והארץ מרבה תבואתה למלכים המושלים עליה בעונותינו. עאכ״ו שלא נחשב אנחנו כתושבים אלא כגרים גרורים נהיה בעיני עצמנו ויושביה כחגבים. וענין הזכירה תמיד בגירות העוה״ז כולל קיום התורה והמצוה. שיהיה לזכרון בין עינינו תמיד. כי האדם אין דירתו בעוה״ז רק דירתו למעלה מצד נשמתו שהיא חלק אלוה ממעל. והושמה באדם ונשלחה בזה העולם. שהוא עולם המעשה לעבדה ולשמרה. והיא בזה העולם כגר בארץ נכריה. כי מתושבי העולם העליון היא. והנה היא דומה ממש למלך השולח שליח אחד מנאמני ביתו לארץ אחרת. ומצוה אותו דבר מה אשר יעסוק בו בשליחות ההוא ומזרזהו הוי זהיר וזריז בעסק שליחותך. כי בפתע פתאום אשלח אחריך ולקחתיך אלי. והיה אם רעה תמצא בך כי תמעול בשליחותך אזי אדחה אותך מכבוד ביתך ומחצרי. והסירותי ראשך מעליך. והיית לחרפה למשל ולשנינה:

*אכן* אם תהיה נאמן בשליחותך אזי אעשה לך בית נאמן. וגדול יהיה כבוד ביתך אתי עמי במחיצתי. ממה שהיה לך כבר בתוספת תפארת גדולה. ונתתי לך מהלכים בין העומדים האלה. ~כי~{אלטונא תקח: כן} הוא הענין. המלך הוא מלך מלכי המלכים הקב״ה לוקח הנשמה שהיא במדור העליון מדור השכינה. ושולחה לעולם הזה ונותנה באדם. וצווהו וזרזהו על ענין שליחותו הוא העסק בתורה ובמצות וכל ימי היותו בארץ נכריה לא יסיח דעתו אפי׳ רגע מענין השליחות בעסק התורה והמצות ואל ישעה בדברי שקר. לא ילך אחר עניני עוה"ז כלל ועקר. מה שאינו הכרחי לקיום נפשו. כי זה העולם הוא ההפך מעולם העליון. והתושב בו אומר לרע טוב ולטוב רע. כי בעל העוה"ז מואס בטוב ובוחר ברע. מתאוה לכל הנאות הגופניות ולרדוף אחר המותרות. וללכת בשרירות לבו. רק יסתפק במועט כפי אשר יוכל לחיות בלבד. והמותר יחרים ומכל שכן שיהיה בורח מקנאה תאוה וכבוד וכיוצא בהן ממדות הרעות. מאחר שאינו מזה העולם רק הוא שליח. וגר בארץ לא לו. לא הובא בו אלא לנסיון (כמ״ש בסלם הבית הקדוש באורך) ומה לו בעסקי עולם עובר. אך יהא טרוד בעסקי שליחותו יום ולילה לא ישבות. וידאג מאד אולי בפתע פתאום. אל {אלטונא תקח: על} יקראוהו אל המקום אשר היה שם בתחלה והוא עדיין לא גמר שליחותו ועל זאת יחפלל המלך החסיד גר אנכי בארץ. שלוח אני בארץ נכריה. אל תסתר ממני מצותיך. לקיים צווי שליחותך:

*אבל* האדם העושה לעצמו בזה העולם דירת קבע. וחושב עצמו תושב בו כאילו ירד לכאן להשתקע. הוא מועל בשליחותו מתהולל ומשתגע. כשיחזירהו הקב"ה למקומו ויאמר לו אתה השליח הגד לי עשית שליחותי. והוא לא זכר ענין השליחות וישכחהו. אדרבה קלקל ועשה הפך שליחותו. אוי לה לאותה בושה וכלימה. זאת ישים האדם אל לבו כל ימי חייו בכל שעה ובכל רגע ואף אם הוא עוסק בענין השליחות. יהא מלא רתת ונרתע. שמא מקצר הוא מן המצטרך. ואולי פתאום לפתע. יבוא אידו לבו ישתע. ולא יראה הדרך לשוב למקומו ילך ויתע. והמכיר מעמד גירותו בעוה״ז יראה זרע יאריך ימים ע״פ האדמה בטוב ישעשע. כענין בית הרכבים מעמל נפשו יראה ישבע. ובבא יזכה להיות תושב עם המלך בקבע:

*וז"ל* ס' אבן בוחן. וישא משלו על עוזבי ה'. העולם קרקע שוה ובקצהו בור עמוק גוב אריותא. אין מים בו. זולתי נחשים צפעונים. אשר אין להם לחש רבים המו כדובים ככפיר ותנין. והאדם הסכל הולך סביב לו. עודנו מסתכל בתוכו שוחה ונופל. ובחמלת ה׳ עליו אולי ישוב ונחם. הקרה לפניו מידי נפלו שורש עשבים צומחים בכותלי הבור. ונאחז בסבך השורש לבל ירד למטה. פן יבולע. ובין כך ובין כך נתן עיניו וראה חלון קטן ובו הלך דבש. וישלח ידו להתפרנס ממנו. תמיד ידו אחת מחזקת בשורש. ובשנית ירדה הדבש להשיבה אל פיו. ועודנו פעם אוכל. ופעם חדל. והנה שתי חולדות. אחת לבנה ואחת שחורה. אוכלות תתיד שורש העשב. ואותו הפתי להתפתותו לדבש מצא. לא ירגיש לזה. אפי' חולדות אוכלות אותו והוא לא ידע עד יעקר העשב מעקר. ויפול פתאום לארעית גובא. ינותח לנתחים בתוך לבאים. אכלוהו ויכלוהו. ואין אומר השב. חסר תבונות החרש ואאלפך חכמה. הנמשל בזה המשל המופלא. העשוי לרמז אחרית נבלים לבד. ובהפך תדון ההפך לשומרי דרך ה׳. אולם שהעולם קרקע שוה כן הוא באמת בעיני החוטאים. כרצפת בהט ושש. אין בה תלוליות וגומות. ובקצהו בקצה החיים סוף כל אדם. קבר פתוח שוחה עמוקה בתחתיתה מלאכי חבלה נערו כגורי אריות יכספו לטרף נפש רשע אותה רע. ובעוד זדים ארורים פניהם למטה ובנפלם עד קרוב מקרקע הבור הזה כי הם בחייהם קרוים מתים. אלא שהם מסתבכים בסבך עץ החיים הגשמיים. והם מוצאים סביבם ממתקי הזמן כדבש למתוק. אוכלים בהשקט ובבטחה ושוכחים מגורות האדמה אשר תחתיהם. גם העולם נתן בלבם ולא יראו פן יפלו בתוך הבור. אשר שם ~ערב~{אלטונא תקח: ערוב} כבד. ישלטו הדובים המה בנתחיהם. עודם נואשים מזאת הסכנה. והנה שתי החולדות. הלבנה והשחורה. הם היום והלילה. מדקדקות חוטי חייהם אשר נתלו בהם עדי נתקו באחרונה ויפלו לגמרי. הה ליום שעה שחורה ורגע זעם. את אשר אכלו צוף דבש. פרי מעלליהם יאכלו. פרי נבלה ללענה ע״כ: *וז״ל* בחינת עולם. העולם ים זועף. רב מצולה רחב ידים. והזמן גשר רעוע בנוי עליו. ראשו אחוז בחבלי ההעדר הקודם להויות ותכליתו לראות בנועם מתמיד. לאור באור פני מלך. רוחב הגשר אמת איש וגם אפסו המסגרות ואתה בן אדם על כרחך אתה חי עובר עליו תמיד מיום היותך לאיש. בהביטך קוצר המסלול ואין דרך לנטות ימין ושמאל התתפאר ביד ושם בהציצך אבדון ומות. לך חומה מימינך ומשמאלך. היעמוד לבך התחזקנה ידיך וכי תתהלל בחמדת קנין ורוב ענין אשר אספהו בזרוע חשפתו אשר בקשתו בקשתך. ותרד לרשתו ברשתך מה תעשה לזעף הים והמונו כי יתגעש ושטף ועבר. ובית מלונך אף הוא יחשב להשבר. זה הים גדול אשר אתה בקרבו. התפאר עליו גם השתרר עלי פרשיו ורכבו. צא נא עתה והלחם בו גם כי תחוג ותנוע מיין תנואות גאוניך אשר יונוך מעסיס רמוני רוממותיך שהמה רמוך כמעט נטותך אנה ואנה תאבד ברגע במצולות מבהילות ודמך מידם אין מבקש תלך מתהום אל תהום נבוך בנבכי ים ואין אומר השב:

*האבטח* על שקר האשען על משענת קנה רצוץ לחשוב מלון אורחים אשר כזה. מבצר משגב לבית מקדש מלך כנף פרעוש צפורן שמיר קורי עכביש ראמות וגביש וכי תראה הימים נעימים והזמן מפזז ומכרכר והרגע הולך להרגיעך והשעה משתעשעת משחקת לפניך בתבל ותבז בלבך לאחרית הימים. על שקר אתה בוטח. צל הקיקיון אתה רואה כהר גבוה ותלול. תמס יהלוך כמו שבלול. והיה שם מסלול:

*על* כן כלל גדול הוא להיות כגר בארץ. כי ימינו קלו מני רץ וכצל עובר פירשו רז״ל לא כצלו של אילן ולא כצל כותל אלא כצל עוף הפורח ועובר. לרמוז שככה יתעתד האדם להיות קל כנשר מעלה אבר. טוב לשבת עם אברה חס"ידה ידעה מועדיה דרך נשר בשמים וכי ירים קנו. מאשת בל חזו שמש ובית חבר כמו חללים שוכבי קבר. האבות הקדושים היו גרים {אלטונא תקח: גרים} בארץ. אברהם אמר גר ותושב אנכי עמכם. ביצחק נאמר גור בארץ הזאת. יעקב אמר שני מגורי. דוד רגל רביעי במרכבה. אמר גר אנכי בארץ. לכן יהא לזכרון בין עינינו תמיד הגירות בארץ. ושלא להתעסק בענין קביעות דירה בארץ מאפליה שאינו אלא מקום ללין ובמדור העליון שם ביתו של אדם הוא הטרקלין. ואז לא ידאג על עולם שאינו שלו לא יתרעם ולא ילין. אמרו היה חכם במדינה והיו אנשיה בצרה גדולה. והיה מדבר דבריו ולא היה מרגיש בצרה. אמרו לו הלא תצטער למה שכולנו בצער. אמר להם לא. אמרו לו ולמה אמר להם אם הייתי רואה אותה בחלומי. לא הייתי מרגיש לה בהקיץ. על כן לא אצטער על זה למה שאני רואהו. כי כאשר אשוב אל השכל האמתי. יהיו עניני עולם זה כולם כחלום. והעצה ברורה כהקיץ. השי"ת יקיים בנו מקרא שכתוב אני בצדק אחזה פניך אשבעה בהקיץ תמונתך:
<h3>טו עליית הדבור</h3>
% טו

*עליית* הדבור דבר ידוע הוא כי הבדל המין המדבר. ומעלתו על הב״ח. הוא בסגולת הדבור ומוצא השפה ומותר האדם מן הבהמה אין כי אם בדבור פה. והוא עיקר תקון האדם וצורתו המיוחדת (עמ״ש בס״ד בלח״ש ספ״א דאבות. ובעליית השתיקה בעז״ה) בהיות אמרתו צרופה. פי צדיק ~יהגה~{אלטונא תקח: טוב} חכמה שפתי צדיק ידעון רצון וכל טובה ממנו נובעת. ככתוב יש זהב ורב פנינים וכלי יקר שפתי דעת. מפרי פי איש ישבע טוב. ולשון חכמים מרפא שפת אמת תכון לעד מפרי פי איש יאכל טוב. ושפתי חכמים תשמרם. מענה רך ישיב חמה. לשון חכמים תיטיב דעת מרפא לשון עץ חיים. שפתי חכמים יזרו דעת שמחה לאיש במענה פיו. וטהורים אמרי נועם. לאדם מערכי לב ומה' מענה לשון. רצון מלכים שפתי צדק ואיש חכם יכפרנה ומתק שפתים יוסף לקח. לב חכם ישכיל פיהו ועל שפתיו לקח. צוף דבש אמרי נועם. שפתים ישק משיב דברים נכוחים. תפוחי זהב במשכיות כסף דבר דבור על אפניו (וזולת הרבה במקרא) הרי כמה מהפלגת השבח הנמצא בדבור ולשון. לכל דבר שבקדושה הוא ראשון. מלה טובה אבן ספיר ולא תסולה בכתם אופיר מלה נכונה נופך משובצת זהב. הלא היא מחוללת תנין מחצבת רהב. והדבור בזה יתרון. כי כל החכמות בכלל וחכמת עצמת התורה הקדושה ביחוד לא יצאו לאור עולם כי אם ע״י הפה והגרון. בו תגדל המעלה ותושג הגדולה בשיר ושבח ורון. וכפי מעלת והדר הדבור הנגדר וטובתו. כן גנות הדבור הבלתי גדור ורעתו. לעצמו ולזולתו. בפשע שפתים מוקש רע. כי כסיל מחתה לו ושפתיו מוקש נפשו. בפה חנף ישחית רעהו יש בוטה כמדקרות חרב. תועבת ה׳ שפתי שקר פושק שפתיו מחתה לו. ודבר שפתים אך למחסור ודבר עצב יעלה אף פי כסילים יביע אולת ועל שפתו כאש צרבת. לא נאוה לנבל שפת יתר. ושונה בדבר מפריד אלוף. ונהפך בלשונו יפול ברעה. לך מנגד לאיש כסיל ובל ידעת שפתי דעת. ואנשי לצון יפיחו קריה. (וכאלה רבות מאד) הכלל חיים ומות ביד לשון ואוהביה יאכל פריה תבואת שפתיו ישבע. ובחנו חכמי המוסר כל הדברים וגדרום בארבעה חלקים. פסלו שלשת רבעים ובחרו ברובע. ולהר״מ שלשה מתוך חמשה. הם מצוה ונאהב ומורשה ושנים נאסר ונתעב בהם נכלל כל דבור הקשה. כמו שכתוב בעלית השתיקה בס״ד:
<h3>טז עליית הדקדוק</h3>
% טז

*עליית* הדקדוק הנה כבר זכרנו ממעלת חכמה זו בקצרה. בבית ובעיר ובמגדל זה שלש פעמים. עכ״ז לא יפקד מושבה מבית מדות הלז. ועם שאין המכוון כאן לעסוק בחכמת הדקדוק בעצם (כי אין כונתנו פה אלא להזכיר המעלות המדותיות שגם שמירת הדקדוק בלשון כאחת מהנה. כמו שיחשב מעלה היות האדם מדקדק במעשיו. ככה מחויב מחק הטבע להיות האדם שומר פיו ולשונו שלא יוציא מפיו דבור מעוות. ושיהיו כל מלותיו שקולים במאזני הדקדוק בכל לשון שאתה שומע. עאכ״ו בלשון הקודש ובעניני קודש. שהקפידה יותר גדולה לפי ערך חשיבות הנושא ביחוד עקימת שפתיו בודאי הוי מעשה מכוער. ואומר ותבחר לשון ערומים יכתירו דעת שפתם ברור מללו דבורם מבואר. לא בלעגי לשון ושפה בלולה כבני ארץ שנער) לא אמלט מלגע בצנור. ולהכות בכנור. הלז המנגן מאליו בדברי החבר לכוזר (מ״ב ס"פ) וז״ל ואחרי זה מעלת הנקוד ומסורת השבע מלכים ומה שיש לנו מהדיוק (הוא לשון עיון דוק ותשכח) ומהדקדוק. והתועלות היוצאות מההפרש אשר בין הקמץ והפתח. ובין הצר"י והסגול ותועלותם (שב אל מעלת הנקוד והמסורת) בענינים להבדיל בין העובר והעתיד בהם. כמו שמתי (דעליך) ושמתי (דאת ירושלם) ואברכהו (דוארבהו) ואברכהו (דגם ברוך) ויבדילו בין פעל לתואר כמו חכם (בשני קמצין) וחכם (בני ראה דרכיה וחכם) ובין ה״א השאלה וה״א הידיעה כמו העולה היא למעלה. וזולת זה ממה שהם מועילים מיופי גלגול הדבור בקבוץ השני נחים (כמו חכם. או שני שואי"ם בסוף מלה כמו וישת) עד שתבוא בדבור העברי קריאה יהיו שוין בה קהלה מבלי טעות. ולטעמים עוד תנאים אחרים כי צדדי הדבור בעברית בדרך החלוקה משיגים קמוץ. ופתיחה. ~ושבא~{אלטונא תקח: ושבר}. ובחלוקה אחרת קמוץ גדול. והוא קמץ. והקמץ בינוני. והוא חולם. וקטן והוא שורק. ופתיחה גדולה והוא פתח. וקטנה והוא סגול. ושבר גדול. והיא חירק. וקטן והוא צירי. והשב״א מונעת באלה כולם בתנאים והיא (חוזר לתנועת המלכים) התנועה לבדה בלי תוספת (כמו פעל) וזולתה (כמו וקאם שמאל) מביאה נח אחריה. והקמץ יהיה סמוך לו נח משוך. ולא יהיה סמוך לו דגש בתכונה הראשונה (נקוד נאות לאותיות והתנועות לפי טבען) ואם יהיה לדגש סמוך יהיה בעבור דוחק התכונה השניה (יופי גלגול הדבור) או השלישית (להניח טעמי הקריאה) ונחו המשוך ה״א או אל״ף. כמו ברא קנה. ויכול שיבוא אחר הנח משוך. נח נראה. כמו וקאם שאון. *החולם* יבוא אחריו נח משוך. והנח שלו וא"ו או אלף. כמו לו לא. ואפשר שיבוא אחריו נח נראה. כמו שור שמאל: *הציר״י* יבוא אחריו נח משוך. ונח אלף או יו״ד. כמו יוצא ויוצאי (ירך) אבל הה"א איננה באה אחרי הצר״י בטבע ובתכונה הראשונה. אך באה בתכונה השניה (במעשה מקנה מבנה הדבוקם): *השורק* מתנועע על השלש תכונות. יבוא אחריו המשוך. ויבוא אחריו הדגש והנח הנראה. ונחו הוא״ו לבדו. כמו אלו ללון ולוקח. *החירק* כמו השורק כמו לי ולבי ולין: *הפתח והסגול* לא יבוא אחריהם נח משוך בתכונה הראשונה. אבל תמשכם התכונה השנית להשען עליה (הדמיון בפתח כמו אחי עלי מתי בני. ובסגול בפעלים אבנה אקנה וכן בשמות מקנה מעשה) או לטעם או למקום הפסק הפרק:

*והתכונה* הראשונה תקבל תנאיה כשאתה מעיין באות אות ותיבה תיבה ולא תרגיש על תקנת גלגול הדברים המחוברים מחבור והפסק. ומלה גדולה וקטנה וזולת זה. ואז יכוננו לך השבעה מלכים על תכונתם הראשונה. מבלי חלוף והשבא על ערכה מבלי געיא:

*והתכונה* השנית מעיינת ביופי חבור המלות וגלגוליהם ואפשר שישונה דבר משתי התכונות הקודמות ואיננו נכרי בתכונה הראשונה רדיפת שלש תנועות. שלא יכנס ביניהם נח ולא דגש. אבל באה בתנועה שבאית. אחר תנועה שבאית שלש ויותר (דוגמא מלת והשתחויתם עם שיבא נח בשלישי. אמנם יבואו גם ארבעה תנועות רצופות כמו דליותיו וזולתו רבים בלי שוא. ובמלת והאחשדרפנים ה' שואים ואין בה נח חוץ מאות המשמשת) כאשר יעבור זה בערבי אבל זה נכרי בתכונה השנית. ובעת שיזדמנו שלש תנועות בתכונה הראשונה. תמשך אחת מהם בתכונה השנית בשיעור נח כי העברית קשה לה רדיפת שלש תנועות. אלא בפגישת הכפל כמו שררך או אותיות אחע"ה כמו נהרי נחלי. ואם תרצה תמשוך ואם תרצה תמהר:

*וכן* הכשר התכונה הראשונה קבוץ שתי תנועות זאת אחר זאת נמשכות כשיעור שני נחים. וראתה התכונה השנית. כי הדבור כזה לא יהיה נאה והפילה אחת משני המשכים. והשאירה השני כמו שמתי (מלעיל) ושמתי (מלרע) וכל הדומה לו הלא תראה פעל (העבר) וחבריו. הדבור בו בהפך הנקוד תמשך העי"ן והיא פתח. ותנוח הפ"א והוא קמץ ומשיכת העי"ן איננה כי אם להשען. לא לנח רפה וע"כ השאירו אמר לי ועשה לי (מלעיל) על התכונה הראשונה. מפני שנשענו על המלה הקטנה: 

*וכן* אנו רואין פועל בשני קמצין. והוא פעל עבר. ונבקש עלת זה ונמצאהו באתנח או בסו"פ. ונאמר שזה הנח נתיישב בתכונה השנית בעבור העמידה וההפסק ונמצא הענין הזה הולך כן עד שנמצא עוד פעל בשני קמצי"ם בזק"ף ונבקש עלתו ונמצאהו מקום הפסק בענין והיו דיניו שיהיה אתנח או סוף פסוק לולא דחקים אחרים הצריכו שלא יפול באתנח ולא בסוף פסוק. כאשר נמצא גם כן פתחין באתנח ובסוף פסוק. על זולת ההלוך ההוא. כמו וילך (דאהרן ומרים) ויאמר (פתוח בכ"מ) וזקנתי (דשרה) ותשברנה (זרועות רשעים) ונמצא עלת ויאמר מפני הקפדה על הענין. מפני שאין דין ויאמר לעמוד בו מפני צרכו אל מה שאחריו בהשלמת הענין אלא המעט. כמו כאשר אמר (דאברהם) כי ענינו ישלם בהשבה על מה שקדם והוא ראוי לקמ"ץ מפני שהוא מקום הפסק אך וילך. ותשברנה (דקשתותם) מפני שקשה להעתיק השבר אל קמצ"א גדולה מבלי גלגול. אבל העתיקוהו אל פתח ושמא זקנתי מהדרך הזה בעבור ששרשו זקן והעתיקו הצר"י בעמידה אל פתח (דוגמת ויאכל דאדם):

*וכן* נתמה מפעל (בשש נקודות) וכל אשר בא על משקלו מלעיל משוך הפ"א והוא בסגול עד שנחשוב שאם לא משכו הפ"א היה צורך הדבור העברי למשוך העי"ן וישוב מלרע. ויהיה בין העין והלמ"ד נח רפה אחר סגו"ל וזה דבר תימה. ואין תימה בפ"א כי אי אפשר זה בלי נח (נ"ל כוונתו כמ"ש המכלול אצל אבן הראשה. בטעם נחות פ"א שלה כי לא תוכל להוציא שתי אותיות מבלי נח ביניהם ובארתי טעמו לפי שיבוא להבליע עי"ן השורש (והמגיה הבחור לא הבין) אולם שם הספיק הנחות בת"ג עם שאין בה נגינת הטעם. כי המלה מלרע משא"כ במשקל פעל בשש נקודות. כי מקום הנח רק שאין בו מקום תפיסה בת"ק ובלי אות המשך והנוח. על כן הוצרך לטעם מלעיל. להיות לו משך ודוק. אז תבין לשון החבר הלזה גם בנמשך) ומקום הנח רק. והמשך ההוא שהוא מלעיל. אמנם הוא מקום נח נראה כנגד פן על. לא כנגד פ"א על. אמנם כאשר יבוא באתנח או בס"פ שב פעל כנגד פ"א על. וראינו צורך המשך כאשר אמרנו בשמתי ושמתי:

*וכן* נתמה משער ומנער וחבריהם על המשך פ"א פעל שלהם והוא פתח ונחשב ונראה שהוא במקום פעל (בסגול) ואמנם נפתחו בעבור אחה"ע ועל כן לא נשתנו בסמוך. כאשר ישתנה נהר וקהל וזהב בסמוך כי הוא על משקל דבר. וכן אעשה יעשה אבנה אקנה בסגו"ל עם נח רפה (על כן הוא כת"ג בעיני. ובזה נתגלה לי טעם דג"ש למ"ד ~אלא~{אלטונא תקח: *אלה*} אחרי הנח. שלא מצאו בה כל אנשי חיל מכת המדקדקים ידיהם בהיותו סותר כלל מוסד הידוע להם שלא יבוא דג"ש בת"ק שאחרי ת"ג עם היות בה נגינת הטעם כמו ויאמר וילך ספר והדומים אבל מה שבא הדג"ש במלות אלה. הוא לדעתי מפני שהת"ק שבלמ"ד בא עם נח משוך לפיכך עלתה למדרגת ת"ג (ביחוד שהסגול משתתף עם הציר"י כמש"ל) ודינו כדין ת"ג הבאה אחת ת"ג שבה נגינת הטעם. שיבוא אחריה דגש או נח) ונחשוב בדמיון הראשון שהוא אפעל יפעל. ונראה שעי"ן הפעל לא נבנה על משך. אבל על נח נראה עם ~פתוח~{אלטונא תקח: פת"ח} לעולם ויש לנו אמתלא על שלא נוקד בפתח גדול. והיו אומרים אעשה (פתח) בעבור שלא תפול פתחא על הא נחה אלא בקמץ והקמץ משוך ועין הפעל איננו משוך כל עיקר. אלא אם תעתק אליו תנועה (באס"ף) או תפול על א"לף כמו אצא וראוי להעתיק אעשה אל סגול. מפני שהוא המעט שבתנועות ישוב וישתתף עם הציר"י. כשיצטרך בתכונה השנית להשיב תמורתו בעמידה וכמעט שלא יראה לה"א באעשה מקום אלא בהפסק או בטעם ויקל הד"גש עמה. אעשה לך (עמוס ד') אבנה לי (ירמיה ךב) עד שלא תראה (לע"ד אין {אלטונא תקח: ראיה} מדגש הבא אחר אעשה ואבנה להוכיח על קלות נחות הה"א בהם כי אלו שהזכיר נדגשו כדין דחוק. משא"כ בויבא לי שנרפה כראוי בדין ב"גד כפ"ת דסמוך ליהו"א בלי מבטל אבל במקום שנשען הסגול על הה"א מבלי שיסמך למלה אחרת. בודאי הוא נח רפה וכחו כח ת"ג כמש"ל בס"ד זה נ"ל ברור) מה שאין כן באצא ואבא ויבא לי (בראשית ך"ז) לא יבוא אחריו דג"ש ויבא לפניו צר"י בעבור הראות הא"לף. והלא תראה קלותם בה"א עד שהפילוה מן הכתב והלשון בויבן ויקן ויעש (זהו להקל על הלשון כמו שהמנהג בנחי ~אין~{אלטונא תקח: עין}) ואיך תתיישב בציר"י. אבל היא נותנת המעטה שבתנועות והיא הסגול. זה בתכונה הראשונה עד שתעתיקנה התכונה השנית אל הצר"י בהפסק:

*וכן* נתמה ממראה וממעשה ומקנה וחבריהם מפני שנראה אותם בסמוך בציר"י ובלתי סמוך בס"גול ונהיה סבורים שהאמת בהפך זה וכאשר נחשוב על למ"ד הפעל הנחה והיא הה"א כי היא נחשבת כאין וכאילו השמות אינם כי אם מרא מעש מקן. לא היתה ראויה לזולת הסגול. עד שיבוא צורך להראותה בנח רפה במראם ומעשם. ומראהו ומעשהו הושב הסגו"ל ציר"י לעמוד בעת הסמוך במקום הק"מץ במראם ומעשם:

*ואשר* בא על התכונה הראשונה ולא שינתה התכונה השנית בנקוד. אלא בדבור:

*בן* כשהוא נפרד בציר"י. וסמוך בסגול ואפשר שימשכהו הטעם (ה) מלרע שהוא בצר"י ולמחבר החכמה הדקה הזאת. סודות נעלמים ממנו. ואפשר שעמדנו על קצתם. וכוון בהם להעיר על הפרושים כאשר אמרנו בהעולה היא למעלה ובמה שמבדיל בין העובר והעתיד ובין הנפעל העומד והנפעל העובר וינקדו נאסף אל עמי בק"מץ וכאשר נאסף בפתח. וינקדו וישחט בקמ"ץ. ואם אינם במקום הפסק דבור זה היה במקום הפסק ענין והרבה שמנהיגים הסגו"ל הבא אחר הזר"קא מנהג האתנח והסוף פסוק והז"קף. בזולת התכונה הראשונה ואילו הייתי מרחיב בשער הזה הייתי מאריך הספר ולא הראיתי לך כי אם מעט מהחכמה הזאת הדקה. ושאינה מופקרת אבל היא בעלות ובמסורות:

*אמר* הכוזרי די לי בזה לחבוב הלשון אצלי ע"כ. הנה הצגתי לפניך מה שחשב אחד מיוחד מן המדקדקים הקדמונים במעלות הדקדוק ותועלותיו אם אמנם דבריו עמוקים (ונטיתי בו מפירוש המוסקאטי שלא ערבו לי דבריו בכ"מ מזה המאמר עם כל טורח מליצתו הארוכה והרחבה) ואף אם בכמה דברים נטה מדרכי המדקדקים המתאחרים ודעותיהם החלוקים ראה דרכיו וחכם כי לא האמין בעצמו שהשיג האמת בכל מה שאמר. ושירד לסוף דעת מניח הנקוד. וכבר הודעתיך נאמנה בתעלה ראשונה מברכת גבעון צורך ידיעת מלאכת הדקדוק לכל בעלי תורה והיא אמנם נקראת מצוה קלה אצל הר"מ בפירושו לאבות רפ"ב עמ"ש והוי זהיר במצוה קלה
כבחמורה כלמידת לשון הקודש בשפה ברורה:

*אך* באמת מעוטה יפה ורובה קשה ואל תתחכם יותר בבקשת הסבות לכל דרכי הנקוד והטעם למה תשומם והוא מביא לידי שגעון באמת כי מי עמד בסוד ה' לידע כל החלופים והשינויים הנמצאים במקרא אשר היו אצל בעלי מלאכת הדקדוק לזרא. ואל תהי חכם בעיניך כמו אותן המדקדקים הישנים שחשבו להטעות החכמים הנאמנים ולהתערב עם שונים תרם תרמו תורמין מתחיל התחיל מתחילין שספר הר"מ בגנותם ריש תרומות ועתה מקרוב עמד כמו כן מבהיל משתגע איש הרוח הגס הידוע אשר חשב שעשה תורה חדשה בדקדוק. וברוב דבריו לא יחדל פשע. אגב חורפא שבישתא בכ"מ הראה סכלותו דאפי׳ מקרא לא ידע. והרבה פצעי נוסח התפלה והברכות חנם. כמ"ש בס"ד בלו"א בבירור. וראה עד כמה הגיעה כח שגעונו שאפי' בספרי מקראי קודש המדוייקים כמעט שלח ידו להטעותם. לולי שמצא לבעלי מסורת שאשרום וקיימום. כמי שהעיד על עצמו בענין דגש ברכת שהיה בעיניו טעות מחמת שיוצא מהכלל שלו שמצא בענין תנועה קלה. שהרעיש עליה את העולם בספריו והרים נסו. כאילו בנה עולם חדש על כן לא יעזבנה מקולמסו. ולו יהיה כדבריו שכיון האמת בזה. וכי יש לנו כלל אחד בכל כללי הדקדוק שלא נאמר בהן חוץ. הטובים הם מכללי התלמוד שבפירוש ארז"ל אין למדין מן הכללות. אפילו במקום שנאמר בהן חוץ. אבל כללי הדקדוק ע"פ הרוב אינם מושלמים לגמרי ואי אפשר
להמציא בהם כלל מוחלט אם לא ע"ד הרוב:

*אבל* דרישת הסבות והטעמים למונחי הדקדוק ומנהגי הלשון ברוב יולידו הבלים גדולים כמו שחשב זה המתגדר במלאכתו. לעשות משוא נח הבא אחר ת"ק שו"א נע. מפני המצאתו בתנועה קלה כמות שהיא כולה נעה וחשוד׳ אחר שראינו הרבה מלות שאינם נוהגים אותו מנהג כמו הפכי בגנפו ברכת וזולתם. על כן אינו אלא רעיון רוח. וכך דרכו של יצה"ר לבוא מן הקל״ה אל החמורה. לשנות התנועה ודרך המבטא ואם למקרא ופעמים בהיותו נלחץ אל הקיר המקרקר ומקעקע ועוקר תחום כלליו. נעשה דרשן לקשור נימא בנימא ולארוג שבע מחלפות ראשו עם לשון המסכת והגמרא. ויתקע ביתד במקום בלתי נאמן. אשר כל הרואה ושומע. יצחק למלאכת תופי סרעפי רעיוני דקדוקיו. גזרותיו משפטיו וחוקיו. ואתה המתחכם החוקר בסבות דרכי הנקוד. הגד נא לי אם תוכל לבטוח בעצמך כי תמצא' וכי תשיג׳ באמת היש לך מופתים חותכים בהם או גוזרים בכח עליהם ואחר שתחשוב שמצאתם. האם תוכל לזכור כולם. וכשתבוא לפניך בקריאה ד"מ אות בג״ד כפ"ת דסמיך ליהוא האם תוכל להסתכל מיד אם נמצא בה אחד מהמבטלים אם לא. או תשב לעיין בכל פעם לדרוש ולחקור אחריה. הלא על כרחך צריך שתשמע לעצת חכמים למד בנך מספר מוגה. אז תלך לבטח. בין שתדע הסבה אם לא. וזכור נא מ"ש בח"ה בהקדמתו שנשאל אחד מהחכמים על דין בענין הגירושין והשיב הידע' כל מה שאתה חייב לדעתו מן המצות. אשר אינך רשאי להתעלם מהם עד שנפנית לחשוב בשאלות נכריות כו׳ והאריך להוכיחו ולביישו על ששאל דבר שלא יזיקנו אם לא ידענו. ולא יקננו מעלה יתירה בתורה ובאמונה ובמדות ע"כ. ואם בדין מדיני התורה כך. במה שאינו דין ולא תורה עאכ"ו. ולא ראינו לאחד מחז"ל הראשונים עמודי אמונתנו שעסק בו והטריח שכלו בכך. אבל נסתפקו במסורת סייג לתורה. שיש בו די והותר למלאכת קריאת המקרא לעשותה כהלכתה. אבל לא יגעו לריק לחפש העלות לכל דרכי נקוד המקרא בתנועות למשפחותיהם. להבל ותוהו כחם לא כלו לבקש סבות כל מנהגי הנחת חלופי הטעמי' למיניהם כי אין חקר להם ושנות מתושלח לא יספיקו לזה. ועדיין אתה מבחוץ אם עמדת על אמתת ענינם. ראה את אשר חכמים יגידו ולא כחדו כאשר אמר החבר הלז. הלא תקח מוסר כי הודה ולא בוש שלא בטח שהשיג ~מעלה~{אלטונא תקח: העלה} האמתית בהשתנות הנקוד והתנועה. והוא באמת דבר למעלה מגבול שכל האנושי. כי אין יסודות לה"ק בנוים על סברות והתחכמויות אנושיות צנומות דקות שדופות קדים. ולא כלשונות ההסכמיו׳ הל' האלהית כי חיה היא ממקום קדוש תתהלך ולה טעמים ועלות. אלהיות גבוהו' מאד נעלות. ואפי׳ אם נניח שיש להם עלות נגלות. וכבר בטוח אתה שמצאת האמת בכולן או במקצתן (ותאמר אלי לא יגונה הרודף אחר החכמה מפני שלא יגיע לתכליתה. כדעתך ידעתי גם אני. אבל) הלא צללת במים אדירים והעלי׳ חרס בידך כאמור. כי יותר ממה שהרווחת הפסדת. והזמן יקר המציאות אבד׳ לריק כחך כלית ומה היקר והתועל׳ אשר סגלת מלבד שלב יודע מרת נפשו כי בכל רעיוני דקדוקיך אלה. אם תשכב הלא תפחד כבראש חבל שוכב. ואם תתאמץ לעלו' במרכבה. על מרכבת המשנה האמ' ומעוות משפט הל' ומעקש הישרה בדבור ובקריאה את הרוכב אם תרוץ הלא תכשל במשעול צר מלא אבני מכשול הספק אשר לא יניח לבך ורוח עורקיך להיות ביושר דופק. לכן המדקדק החכם במועט ובבטוח אמתי הכרחי יסתפק ואין דקדוק לה״ק נמצא על האמ' כי אם כפי שנמצא במקראי קודש על כן צריך להיו' בקי בהן ובשמותיהן. ולידע דרך הנוהג ברוב ובמעוט. כי בכל דבר הולכין אחר הרוב. ואז יתבררו לו כל דרכי הפעלים והשמו׳ והמלו׳ והנגינה על הנכונה. ויחבר לזה מעט סולת הקמחי אשר לו משפט המלוכה בדרך הפשט אף אם באמת אין כל {אלטונא תקח: דבריו} סולת נקיה כמו כל המון המחברים. גם אין כל רעיוני עיוני המדקדקים שקדמוהו ושאחרוהו תורה ולא סברא גמורה כי אם סבר׳ כרסם גשמית עבה וגסה. חס וחלילה לתורת ה' מנפול חבלים כאלה בכוסה. אלא שלא יזיקו למתחיל אשר בגדולו׳ לא נסה:

*וז"ל* אבן בוחן. ויש שיתפאר בחכמת דקדוק ומסור'. יקוה ממנו מה׳ משכורת ובעשותו לרוח משקל. לחקור בין בנין הכבד והקל כל היום מביא וצופה בעיון דק הדגו"ש והרפה. האי"תנים מוסדו ומקו"ר משחת משלוח ידו אין דבר ממנו נעלם. בסתרי אותיו' בכ"לם. יפטיר בשפה ירחיב פה בענין חסרי הפ"א. ומעולם לא יעצום עין מעלולי הלמ"ד והע"ין עיניו כיונים קרועים בפוך. בפלאות ה"א הידיעה ווי״ו ההפוך. יגל בהשיגו הפועלים הזרים ובילדי נכרים יספיק. ויתבונן בה"א אם היא נחה או אם מפיק. לא ישוהו ימנה וישוי. בסתרי אותיו׳ אהו"י ובטעמי אותיו' החך והשפה. בנה בנין נאה אפיק שפה ועייל שפה. וסוד אותיו׳ אמ״תין בא אליו בנבואה יש שפרשו ע"י מלאך והכא תרגימו שידה ושדתין. ביוצא ובבודד יש לו סתר וחביון. ומחלמיש צור יחזק באותיו׳ הרפיון. ואם יסתכל ספרי בן קמחי ובן גנאח. ילולי יליל וגנוחי גנח. כמה ראיתי מדקדקים עברים נצים על כלל גדול אמרו מקדמוני המליצה בלדד וצופר ואליהוא. בענין בג"ד כפ"ת דסמיך ליהוא מאלו שמתחכמים בכל יום לקרות ולהבין ושום שכל אלו המסורות. אלו שסופרים בתורה כמה אותיו׳ שעטנ"ז ג"ץ ואותיות תלויות קרי וכתיב חסרו׳ ויתרו׳. ויוציאו מזה פירו׳ ופירי פירו' וקצתם בעיניהם חכמים. ולהם סודות סתומים. במקרא אלו הטעמים אני ראיתי מחלוקת גדולה. בענין קדמא ואזלא. וריב גדול עד שהדם נשפך. בענין שופר מהופך. ומהם אומרים כי מעת משה ספרא רבה דישראל קביר. לא נהיה סוד עמק כמו לפני דרגא תביר. וכן התחבר יתיב עם מק"ף. רמז אל ישב ולבסוף הוקף. וטעם פשט וזקף קטן. הלא הוא כמוס במגל' סתרים בתוך הקיטון. וסוד שני גירו"שין . בשלשה אין דורשין ויש תוקף גדול וממשלת בטעם תלשא שלשלת והיודע טירחא ואתנחתא ינגן בתושבחת׳. וסוד פזר רביע וזרקא. מאיר על חד תרין כחיזו ברקא. כמה מאלו ראיתי בזמני בחכמות הללו חלוקים. בהנה לבדנה העמיקו בפרטים ודקדוקים. וגבהו לפי דעתם מאראלים ומצוקים. אע"פ שלא ראו אור במלאכה אחרת חשובה ממנה ונבחרת. ועל האמת אם בדברים הללו הערות טובות. אין לזלזל בתורה בעבורם. כי הם כקליפות והתורה פירות. היא לבדה תרום גבר תוליכנו קוממיות. דקדוקיה עושר וכבוד והללו בערכה דקדוקי עניות ע״כ:

*עוד* הוסיף לדבר בגנות המבלים ימיהם באלה. בשאתו משלו העולם ים הגדול. והאדם ספינה משוטטת בתוכו ויחשוב שהביא בידו סחורה יקרה והביא עמו הבל הבלים. וז"ל אולם הטעו' בסחורה. אמנם הוא שיש בעולם ב"א יחשבו שעלה בידם קנין נכבד מדברים פחותים כעושי החרוזים והמליצות והשירים ולומדי הדקדוק והרפואות והאצטגנינות. ובאלו ידמו לנפשם להמלט בית המלך מכל היהודים העוסקים בתורה ובחכמה בידיעו׳ הנסתרו'. ודי בזה למשכיל ומבין מדעתו לברור לו מנה יפה מכל חלקי הלמודים ההכרחיים והנצרכים להיטיב אחריתו. להועיל לגופו ולנפשו ולנשמתו. לטובת מלונו ולהנאת קביעות דירתו:
<h3>יז עליית דרך ארץ</h3>
% יז

*עליית* דרך ארץ לוקח ממנורת המאור של רבי ישראל המובא בסר"ח:

%% פרק א

*גרסינן* שילהי ברכות דרש ב"ק איזו היא פרשה קטנה שכל גופי תורה תלויים בה. הוי אומר זה ד"א. שנאמר בכל דרכיך דעהו. והוא יישר אורחותיך. וגרסינן בפ"ק דסוטה אריב"ל כל המיישר אורחותיו. זוכה ורואה בישועתו של הקב"ה שנאמר ושם דרך אראנו בישע אלהים. וגרסינן בויקרא רבא מעשה ברבי ינאי שהיה מהלך בדרך. בא אדם אחד משופע ביותר. א"ל לאתקבלא גבך. א"ל מאי דאהני לך. הכניסו לתוך ביתו בדקו במקרא. ולא מצאו. במשנה ולא מצאו. בהגדה ולא מצאו (עמ"ש בהשמטו' בית נתיבו׳) א"ל תיב ובריך א"ל יברך ינאי בביתיה א"ל אית בך אמר מה דאמינא לך. א"ל אין. א"ל אמור. אכיל כלבא פתא דינאי. א"ל למה זכית דתיכול על פתורי. א"ל מימי לא שמעית מלה בישא וחזרתיה למרה ולא שמעי' תרין דמתקשין דין לדין. ולא הבאתי שלום ביניהם א"ל כל האי ד"א אית גבך וקריתך כלבא. קרי עליה ושם דרך אראנו בישע אלהים:

*וגרסינן* באבות דר"נ. לעולם יהיו לך שתי ידות אחת בתורה ואחת בד"א. שכל מי שאינו במקרא ולא במשנה ולא בד"א אין זה מן הישוב. ~ארשב"ג~{אלטונא תקח: ארשב"ן} ך"ו דורו' קדמה ד"א לתורה הה״ד לשמור את דרך עץ החיים. דרך. זו ד"א. החיים זו התורה. וכל מי שהוא זהיר בד"א זוכה לראות בנחמה שנאמר ושם דרך גו׳:

*וגרסינן* פ"ג דמכות א"ר הונא א"ר יוחנן מצינו מן התורה מן הנביאים ומן הכתובים. בדרך שאדם רוצה לילך בה מוליכין אותו. מן התורה מנין לא תלך עמהם קום לך אתם. מן הנביאים. אני ה' מלמדך להועיל מדריכך בדרך זו תלך. מן הכתובים אם ללצים הוא יליץ ולענוים יתן חן:

*וגרסינן* פ״ב דברכות מרגלא בפומיה דאביי לעולם יהא אדם ערום ביראה משיב חמה ומרבה שלום עם כל אדם אפי׳ עם נכרי בשוק כדי שיהא אהוב למעלה ונחמד למטה. ומתקבל על הבריות. לפיכך צריך אדם להיות בו יראת שמים וד״א שיהא רצוי לכל אדם. ושתהא רוח הבריות נוחה הימנו:

*וגרסינן* במסכת שקלים חייב אדם לצאת ידי שמים וידי הבריות. מתנ"ך. מן התורה שנאמר והייתם נקיים מה׳ ומישראל. מן הנביאים שנאמר אל אלהים הוא יודע וישראל הוא ידע. מן הכתובים שנאמר ומצא חן ושכל טוב בעיני אלהים ואדם. וכל מי שהוא זהיר בד"א ומעורב עם הבריו'. זוכה ומאריך ימים: *כדגרסינן* פ"ד דמגלה שאלו תלמידיו את ר"י במה הארכת ימים א"ל כו׳ ולא כניתי שם לחברי. שאלו את ר"א בן שמוע במה הארכת ימים. א"ל כו׳ ולא פסעתי על ראשי עם קודש. ושאלו את ר' נחוניא במה הארכ' ימים. א"ל מימי לא נתכבדתי בקלון חברי ולא עלתה על מטתי קללת חברי. ותרן בממוני הייתי. שאל ר"ע את ר' נחוניא הגדול במה הארכ' ימים. א"ל מימי לא קבלתי מתנו'. ולא עמדתי על מדותי ותרן בממוני הייתי

%% פרק ב

*ד"א* של ת"ח. דרכן של ת״ח להיות עמלים בתורה לשמה. ומחזרין על המצו'. ושוקדים על בתי מדרשו' עליהם נאמר אשרי אדם שומע לי גו' רודפי צדק מבקשי שלום לעמם. מצטערים עם הצבור בשעת דחקם. כדגרסינן פ״ק דתעני' ת״ר בזמן שהצבור שרוים בצער. יחיד הפורש מהן שני מה"ש המלוים לאדם מניחים ידיהם עליו ואומרים פ׳ זה שפרש מן הצבור. אל יראה בנחמת צבור. תניא אידך בזמן שהצבור שרוים בצער. אל יאמר אדם אלך לביתי אוכל ואשתה ושלום עליך נפשי. אם עשה כן עליו הכתוב אומר הנה ששון ושמחה הרוג בקר גו׳ מה כתיב בתריה. ונגלה באזני ה' צבאות אס יכופר לכם העון הזה גו' אלא חייב אדם שיצטער עם הצבור. שכן מצינו במרע״ה וידי משה כבדים ויקחו אבן גו' וכי לא הי"ל כר או כסת אלא אמר משה הואיל וישראל שרוים בצער. אף אני אהיה עמהם בצער. והקב"ה כביכול משתתף בצערן של ישראל. כדגרסינן בספרי. כל זמן שישראל משועבדים. כביכול שכינה עמהם שנאמר בכל צרתם לו צר. ואין לי אלא צרת צבור. צרת יחיד מנין. תלמוד לומר יקראני ואענהו עמו אנכי בצרה (וכך שנינו כשאדם מצטער שכינה מה לשון אומרת קלני מראשי קלני מזרועי) וכן אתה מוצא שכ"מ שגלו ישראל. שכינה עמהם. שנאמר הנגלה נגליתי לבית אביך בהיותם במצרים. גלו לבבל שכינה עמהם. שנאמר למענכם שלחתי בבלה. גלו למדי. שכינה עמהם. שנאמר ושמתי כסאי בעילם. וכשהן חוזרין שכינה עמהם. שנאמר ושב ה׳ אלהיך את שבותך. והשיב לא נאמר אלא ושב. וכתיב אתי מלבנון כלה (ונאמר אשר פדית לך ממצרים גוים ואלהיו) וכל המשתתף עם הצבור בעת צרתם עליו הכתוב אומר טוב ה' למעוז ביום צרה:

*לעולם* יהא ת"ח נאה בכניסתו וביציאתו ומתעסק בעסק ועוסק בתורה עניו ושפל רוח. זריז וזהיר וממולא טוב. עלוב מן הכל ואינו עולב אפי' קל שבקלים. אהוב שפל רוח לאנשי ביתו כל שכן לאחרים ירא חטא מואס כל טוב העוה"ז ואינו דבק אלא בתורה. ויאמר כל מה שיש לי בעוה"ז אין לי חפץ בו כי אם בתורה בלבד לפי שאין העוה"ז שלי יושב ושונה ומטנף כסותו לפני רגלי ת"ח. ואין אדם רואה בו דבר מכוער. שואל כענין משיב כהלכה. כנאד בקוע שנפתח להכניס הרוח אבל לא להוציא. וכערוגה עמוקה שמחזקת מימיה. כקנקנה זפותה שמשמרת את יינה. וכספוג שהוא סופג את הכל. ולא יהיה כפתח גדול שמכניס את הרוח ולא כפתח קטן שמנבל את היקרים. אלא כאסקופה התחתונה שהכל דשים בה. וכיתד הנמוכה שהכל תולין בה ואם ילקה בממונו יזכור איוב שלקה בממונו ובגופו. ואם ילקה בגופו. יזכור דתן ואבירם שירדו חיים שאולה. אל יכשל במראה עיניו אל יבוש משניו. לתת להם לאכול יותר מדאי. אם אומרים עליו דבר רע. אפילו גדול. יהא בעיניו כקטן כדי שימחל מיד. ואם אומר הוא על אחרים דבר קטן. יהיה בעיניו גדול. כדי שיפייס חברו מיד. יהא פרקו נאה. שזהו שבחו של תורה. אוהב את התורה. ומכבדה. אוהב את הבריו' ומכבדם ומקרבן לתורה. אוהב שלום ורודף שלום. מעביר על מדותיו. ומעביר רצונו מפני רצון אחרים שכך עשתה רחל ללאה. ודוד לשאול. כל דבריו יהיו לשם שמים. חרד על המצות. אל יהי נבהל להשיב. משיב על ראשון ראשון. ועל אחרון אחרון. ועל מה שלא שמע אומר לא שמעתי. אם שאלוהו אפילו דבר קטן. אל יבוש לומר לא ידעתי. אלא ילמד לשונו לומר איני יודע. שמא יתבדה ויאחז. ויזהר בדבורו ולא יוציא דופי על פיו: 

*מעשה* ברשב"א שבא ממגדל עדר מבי' רבו. והיה רוכב על החמור ומטייל ודעתו גסה עליו שלמד תורה הרבה ונזדמן לו אדם מכוער ביותר. נתן לו שלום ולא החזיר א"ל ריקה כמה מכוער אותו איש שמא כל בני עירך מכוערים כמותך. א"ל איני יודע. אבל מה אעשה לך אמור לאומן שעשאני כמה מכוער כלי שעשי'. מיד ירד ר"ש מן החמור ונשתטח לפניו. וא"ל נעניתי לך מחול לי. א"ל אין אני מוחל לך עד שתלך לאומן שעשאני ותאמר לו כמה מכוער כלי זה שעשית. הלך אחריו כחצי מיל. שמעו אנשי עירו יצאו לקראתו. אמרו לו שלום עליך רבי. אמר להם למי אתם קוראים רבי. אמרו לו לזה שמטייל אחריך. אמר להם אם זה רבי אל ירבו כמותו בישראל. א"ל מה עשה לך. א"ל כך וכך עשה לי. א"ל אף על פי כן מחול לו. א"ל מוחל אני לו. ובלבד שלא יהא רגיל בכך:

*לעולם* יהא ת"ח נאה במשאו ובמתנו בכסותו ובמנעלו במאכלו ובשתייתו. *במשאו ומתנו* כיצד צריך שיהא משאו ומתנו באמונה. ואל יחליף בדבורו שלא יאמר מחר אתן ואינו נותן ואם יש לו מלוה אצל חברו. לא ילחצנו וידקדק על עצמו ויפרע מה שיש לו ליתן ואפילו בויתור. ואל ידקדק כל כך על בני אדם אם יש להם ליתן לו שום דבר מפני שנמצא כאומר שלי שלי ושלך שלך וזו מדת סדום:

*בכסותו* כיצד. לעולם ילבש ת"ח בגדים ממוצעים. לא חשובים ביותר. כדי שלא יסתכלו בו בני אדם. ולא פחותים ביותר כדי שלא יתגנה ואל יצא מבושם לשוק (כדגרסינן משמיה דר"י בזמן שחושדין על הזכור) ואר"ש ל"א אלא בבגדו אבל בגופו זיעה מעבר' ליה אר"פ שערו כבגדו דמי ואמרי לה כגופו. ואל יצא יחידי בלילה מפני החשד ל"א אלא דלא קבע ליה עידניה אבל קבע ליה עידניה. מידע ידיע דלעדניה קאזיל. אל יצא במנעלים המטולאים. מסייע ליה לרחב"א דאמר גנאי הוא לת"ח שיצא במנעלים המטולאי'. איני והא רחב"א נפק אמ"ז בריה דר"נ בטלאי ע"ג טלאי ול"א אלא בפנתא. אבל בגילדא לית לן בה. ול"א אלא בימות החמה אבל ביה"ג ל"ל בה. ולא יספר עם אשה בשוק אר"ח אפילו היא אשתו או בתו או אחותו לפי שאין הכל בקיאין בקרובותיו. ולא יסב בחבורה של ע"ה דלא ליתי לאמשוכי אבתרייהו. ולא יכנס באחרונה לבה"מ דלמא חשדי ליה בפושע. ולא יפסיע פסיעה גסה. דאמר מר פסיעה גסה נוטלת אחד מחמש מאות ממאור עיניו של אדם. במאי מהדר ליה בקדושא דבי שמשא ולא יהלך בקומה זקופה. דכתיב מלא כל הארץ כבודו וגרסינן בפרק ט"ו דשבת כל ת"ח שנמצא רבב על בגדו חייב מיתה שנאמר כל משנאי אהבו מות:

*במאכלו ובשתייתו* כיצד. לעולם אל ירבה ת"ח סעודתו עם ע"ה ולא בכל מקום. כדגרסינן שילהי פא"ע. ת"ר ת"ח המרבה סעודתו בכ"מ. לסוף מחריב ביתו ומאלמן אשתו ומייתם גוזליו. ותלמודו משתכח ומחלוקות רבות באות עליו. ודבריו אינן נשמעים ומחלל ש"ש ושם אביו ושם רבו וגורם שם רע לו ולבנו ולבן בנו עד סוף כל הדורות. מאי היא דקרו ליה בר מיחם תנורי (פירוש שכל כך הוא גרגרן ובזוי ונקלה. שמחמם את התנורים כדי שיאכל הפת החמה) רבא אמר בר מרקד בי כובי (כך דרך ליצנים שוחקים ומרקדים בחניות להשקו' בשכרן) רב פפא אמר בר מלחך פינכי (ר"ל מלחך הקער') רב שמעיה אמר בר מך רבע (מקפל לבושו ורובץ וישן בשוק כדרך הלצים המשתכרים. לשון אחר מתוך שכרותו בא לידי עניות מלשון כי ימוך אחיך. רבע שמתוך עניותו יאכל כסותו וירבץ בביתו שלא יהא לו בגד לצא' בו לשוק) וגרסינן תניא רשב"א אומר כל סעודה שאינה של מצוה אין ת"ח רשאי ליהנות ממנה. א"ר יצחק כל הנהנה מסעודת הרשות לסוף גולה שנאמר אוכלים כרים מצאן. וכתיב בתריה לכן עתה יגלו בראש גולים וגרסינן בסנהדרין דרש רב אחא ב"ח מ"ד אל ההרים לא אכל שלא אכל בזכות אבותיו. ועיניו לא נשא שלא הלך בקומה זקופה ואת אשת רעהו לא טימא. שלא ירד לאומנות חבירו ואל אשה נדה לא קרב שלא נהנה מקופה של צדקה. וכתיב צדיק הוא חיה יחיה: *וגרסינן* בפ"ק דקדושין רב יהודה לא מסגי ד"א בקומה זקופה רב הונא לא מסגי ד"א בגלוי הראש אמר שכינה למעלה מראשי. *ויקבע* ת"ח סעודתו בזמנה. ולא יקדים לאכול קודם. ולא יאחר מפני הסכנה (עיין כסא שן) ואם יבוא ת"ח לעיר לא יתארח אלא אצל ת"ח דגרסינן בפ' הפועלים מ"ש גבי אברהם דכתיב כן תעשה כאשר דברת. וגבי לוט כתיב ויפצר בם. א"ר אליעזר מכאן שמסרבין לקטן ואין מסרבין לגדול. ואל ישנה אדם מממנהג המדינה א"ר תנחום בר חנילאי לעולם אל ישנה אדם מן המנהג. שהרי משה עלה למרום ולא אכל ומה"ש ירדו למטה ואכלו ושתו. אכלו ס"ד אלא נראין כאוכלין. והצדיקים כשיבוא אורח להם. מקבלין אותו בסבר פנים יפות שנאמר ואקחה פת לחם וגו' וכתיב ואל הבקר רץ אברהם גו' וכתיב ויקח חמאה וחלב גו' רשעים אומרים הרבה ואפי' מעט אין עושים מנ"ל מעפרון מעיקרא כתיב השדה נתתי לך גו' ולבסוף ארץ ארבע מאות שקל וכתיב וישקול אברהם לעפרון את הכסף:

*וחייב* ת"ח וכל אדם להרעיב עצמו בשנת בצורת. ואפילו הוא עשיר גדול ויש לו מאכלים רבים כדי שיצטער עם הצבור בצרתן כדגרסינן בפ"ק דתענית. אר"י א"ר כל המרעיב עצמו בשני רעבון. נצול ממיתה משונה. *וצריך* ת"ח למשוך סעודתו ולהאריך על שולחנו כדגרסינן בבתרא דברכות. א"ר יהודה ג"ד מאריכין ימיו של אדם. ואלו הן המאריך על שולחנו והמאריך בתפלתו. והמאריך בב"ה. ולא יאכל ת"ח מעומד ולא ישתה מעומד ולא יקנח הקערה ולא ילקק באצבעותיו ולא יאכל כל התבשיל שבקערה. אלא ישאיר ממנו מעט בקערה כדי שלא יראה גרגרן. וגרסינן פ"ה דערובין אריב"ח מימי לא נצחני אדם. אלא אשה תנוק ותנוקת. אשה מה היא פעם אחת נתארחתי אצל אכסניא ועשתה לי פולין פעם ראשונה סעדתי ולא שיירתי כלום. שניה סעדתי ולא שיירתי כלום שלישי' הקדיחתו במלח כיון שטעמתי משכתי ידי ממנו. אמרה לי רבי מפני מה משכת ידך ממנו אמרתי לה כבר סעדתי מבע"י. אמרה לי היה לך למשוך ידך מן הפת כמו שמשכת ידך מן התבשיל אלא סבור' אני שהנחת פאה מפני שלא הנחת בראשונה ולא כך א"ח אין משיירין פאה באלפס. אבל משיירין פאה בקערה. תנוקת פעם אחת הייתי מהלך בדרך ראתני תנוק' אחת אמרה לי רבי לא שדה היא זו אמרתי לה לא בדרך כבושה אני הולך אמרה לי לסטים שכמותך כבשוה. תנוק פעם אחת הייתי מהלך בדרך וראיתי תנוק שהיה יושב בפרשת דרכים. אמרתי לו בני באיזו דרך נלך ללוד. אמר לי זו ארוכה וקצרה וזו קצרה וארוכה הלכתי בקצרה וארוכה כיון שהגעתי לעיר היו מקיפין לה גנות ופרדסים. וחזרתי לאחורי אמרתי לו בני לא כך אמרת לי זו קצרה אמר לי ולא כך אמרתי לך זו ארוכה. נשקתיו על ראשו ואמרתי אשריכם ישראל שכולכם חכמים מגדוליכם עד קטניכם. *כללו* של דבר ישמור עצמו מכל רע ודופי. כדי שלא יראה בו ערות דבר. וכדי שלא תתבזה התורה ונמצא שם שמים מתחלל על ידו ויזהר בכל עניניו שלא יבא לידי נוול ולא יתן מקום לבעלי לשון הרע לספר בגנותו. ות"ח העושה כך לא די לו שגופו מכובד על הבריות אלא שהתורה מתעלה ומתכבד' על ידו כדגרסינן בואלה ש"ר. ויתן אל משה ככלתו. אר"ל מה כלה זו מקושטת בכ"ד מיני תכשיטין. כך ת"ח צריך להיות זריז בכ"ד ספרים. ככלתו. אר"ל מה כלה זו כל הימים שהיא בבית אביה מצנעת עצמה ואין אדם מכירה. באתה ליכנס לחופה מגלה פניה כלומר כל מי שיודע לי עדות. יבוא ויעיד עלי. כך ת"ח צריך להיות צנוע ככלה זו. ומפורסם במעשים טובים ככלה שהיא מפרסמ' עצמה בחופה. הוי ויתן אל משה ככלתו. הא למדת שצריך ת"ח לנהוג ד"א בעצמו. כדי שלא יבא לידי בזיון:

*ואין* התורה מתקיימ' אם אין עמה ד"א דתנן אם אין ד"א אין תורה וכו' ויהיה עניו ולא יגיס לבו בתלמודו. ולא יהא שמח ~בהוריות~{אלטונא תקח: בהוראה}.ולא ינהיג עצמו ברבנות לפני גדולים וחכמים כדגרסינן ~בהוראה~{אלטונא תקח: בהרואה} א"ר ג"ד מקצרין ימיו של אדם מי שנותנין לו ס"ת לקרות ואינו קורא. שנאמר כי בי ירבו ימיך. ומתוך הן אתה שומע לאו. ומי שנותנין לו כוס של ברכה ואינו מברך שנאמר ואברכה מברכיך. והמנהיג עצמו ברבנו'. דאר"ח ב"ח מפני מה מת יוסף קודם אחיו מפני שהנהיג עצמו ברבנו' לפניהם. וכשקורא בתורה יטול רשות אפילו מתלמידיו. ק"ו מהקב"ה שנטל ממ"ה כדגרסינן בב"ר ארשב"נ אר"י בשעה שהיה משה כותב את התורה כו' כיון שהגיע לפסוק זה נעשה אדם בצלמנו. א"ל ~מרש"ע~{אלטונא תקח: רבש"ע} למה אתה נותן פ"פ למינין א"ל כתוב. והרוצה לטעות יטעה. א"ל הקב"ה למשה. משה האדם הזה שאני בוראו. בכל יום גדולים וקטנים יוצאין ממנו. ומכאן ילמדו ד"א שאם יבוא הגדול לטול רשות מן הקטן ממנו ואמר למה אני נוטל רשות מן הקטן ממני. והם אומרים לו למוד מבוראך. שהוא ברא את העליונים והתחתונים כיון שבא לברוא את האדם נטל רשות ממ"ה. וגרסינן רפ"ק דיומא ויקרא אל משה. הקדים קריאה לדבור למדה תורה ד"א שלא יאמר אדם לחבירו אא"כ קורהו. וגרסינן בפ"ב דר"ה אשרי הדור שהגדולים נשמעים לקטנים. קל וחומר שקטנים נשמעים לגדולים מתוך שגדולים נשמעים לקטנים ישאו קטנים ק"ו בעצמן ונשמעים לגדולים ומכבדים אותם. לפיכך צריך התלמיד לנהוג כבוד ברבו ויעמוד לפניו כעבד וישמשנו. כדגרסינן רפ"א דכתוב' אריב"ל כל מלאכות שעבד עושה לרבו. תלמיד עושה לרבו. חוץ מנעילת המנעל והתרתו. א"ר ל"א אלא במקום שאין מכירין אותו (שיחשבו שהוא עבד כנעני) ארי"ו כל המונע תלמידו מלשמשו מונע ממנו חסד. שנאמר למס מרעהו חסד. רנב"י אמר אף פורק ממנו יראת שמים. שנאמר ויראת שדי יעזוב:

*ולא* ירחוץ ת"ח עם רבו במרחץ. ואם רבו צריך לו לשמשו מותר:

*ולא* יקרא תלמיד לרבו בשמו. אלא קורהו גבירי או מורי או אדוני. וכיוצא בו דרך כבוד. וגרסינן פ' חלק ארי"ו. למה לקה גחזי. מפני שקרא לרבו בשמו. שנאמר ויאמר גחזי אדוני המלך זאת האשה וזה בנה אשר החיה אלישע: *ולא* יפטר תלמיד מרבו. אא"כ נטל ממנו רשות. והרב נכנס לבית תחלה אח"כ התלמיד. היו שניהן שקולין זה כזה. בעל הבית נכנס תחלה ואורח אחריו. וכשיוצאין יוצא אורח תחלה. ובעה"ב אחריו. והנפטר מחבירו בין שהוא גדול ממנו בין שהוא קטן ממנו. אומר לו הריני נפטר ממך:

*ואפילו* שאר בני אדם חייבין לשמש לת"ח. דא"ר מאיר כל מי שיש לו ת"ח בעירו ואינו משמשו. חייב מיתה שנאמר כי דבר ה' בזה. ואומר מה מצאו אבותיכם בי עול. כי רחקו מעלי:

*וצריך* ת"ח להיות תמיד דואג ומשתומם בוכה ונאנח בלבו על עונות שעשה. ועל חורבן בהמ"ק ועל חלול השם בפי הכותים. ועל ישראל הנפוצים בין האומות. ויצפין העוצב והדאגה בלבו ויראה שמחה בפניו. כדי שיקבל כל אדם בסבר פנים יפות. ויהא לבו רחב להשיב לכל שואל על שאלתו. *ואל* יקפיד על התלמידים אם לא הבינו דבריו וישנה וישלש להם אפילו כמה פעמים אם לא הבינו. *ולא* יהא נוטר איבה ולא חמדן. ולא מדבר במום חבירו. שונא מתנות. שונא השררה. סובל התלאות. מודה על היסורין ואינו בועט בהם. ביישן. נדיב. אם יסכים יעשה. ואם יטעה. יחזור. ולא יתבייש לומר טעיתי. ולא ימהר במעשיו עד שיוודע לו אמתת הדבר. לא יהא מקנטר ולא מקטרג. אם יחלוק יהיה לשם שמים. ולא יתקנא בחבירו ואפילו בשררת מי שאינו חכם ממנו (נאם *הסריס* כמדומה שעל שררת מי שפחות ממנו א"א לעקור הקנאה. שכן מצינו בהעניו מכל האדם. שאמר מאה מיתות ולא קנאה אחת כשבקש הקב״ה לעשות יהושע רב לו. ואע"פ שבכל אדם מתקנא חות מתלמידו. אלא שי"ל זהו בתחלה כשאומרים לו עלה. אבל כשאומר רד ודאי גם בתלמידו אדם מתקנא כה"ג. שאפי׳ הצנוע ועניו מטיל עליו קומקומוס של חמין כה"ג. להניח גדולתו אפי' לגדול ממנו. מ"מ מסתברא דבקטן איסורא נמי איכא בכל גוונא חלילה ליפתח להשתרר בעוד שמואל חי וקים. וא"ל מיהושע. כי שם הוכיח ה' והודיעו למשה. שהגיע זמנו של יהושע. וע"כ הערה למות נפשו מאחר שא"א לדחות השעה) קיים במאמרו. אם יאמר הן. יעשה. ואם יאמר לאו אל יסתפק לומר הן (נראה שר"ל שלא יאמר לאו עד שיהא ברור לו הדבר בלי ספק שלא יצטרך לחזור ולומר הן. כי ע"פ הרוב הלאו הוא מניעת מתן השאלה. ואדם מהיר בו ומצוה לחזור בו. משום א״ת טוב מבעליו בהיות לאל ידך לעשות. לפיכך ידקדק ת"ח על כל מוצא שפתיו שיהא הן שלו הן. ולאו שלו לאו. שלא יחשב להפכפך ומתעתע. ויזדלזל ענינו בפני ההמון. אם לא יהא עומד בדבורו כל פעם על כן יהא חכם לראות את הנולד מתחלה. אם אולי יוכל לתת שאלת השואל מהיות טוב א"ת רע (וכ"מ בנשבע להרע לעצמו כר"י דאמר אהא בתעני' עד שאבוא לביתי) משא"כ בהן שהוא ברוב נתינ׳ המשאל ומלוי החפץ. מסתמא אינו מסופק באמירתו שיוכל להוציאו לפועל ולקיימו במעשה. שא"כ היה מתון בתשובתו שלא יתבדה ויאחז. ואעפ"כ יזהר אדם גם בהן שלו. שלא ימהר להבטיח מתוך הבושה ושמא לא יוכל לקיימו ואז הוא גרוע יותר מן האומר לאו וחוזר בו. כי היא מדת צדיקים. וזו מדת רשעים. לפיכך יעיין מתחלה לצדק הן שלו) כובש תאותו ויצרו. ויהיו כל מעשיו לשם שמים. לא ידבר דברים שאין בהם תועלת. ולא יחרף חברו בקורו' הזמן. קשה לכעוס נוח לרצות שמח בחלקו. מכיר את מקומו. יודע מומו שומר עונו בלבו ומתחרט עליו. שוקד על תלמודו מוחל למי שהרע לו. מדבר אמת. ומה שגמר בלבו יקיים ודובר אמת בלבבו:

*מעשה* ברב ספרא שיצא יום אחד עם תלמידיו לטייל חוץ לעיר פגע בחסיד אחד בא מן הדרך. אמר לר"ס ולמה טרח מר כל כך כסבור שיצא לקראתו להקביל פניו. אמר לו ר"ס לא יצאתי אלא לטייל. נתבייש אותו חסיד אמרו לו תלמידיו לר"ס ולמה אמרת כך. א"ל ומה הייתי משקר א"ל הי"ל לשתוק א"ל אילו שתקתי לא הייתי מקיים ודובר אמת בלבבו. וכמדומה לי שהייתי גונב דעתו (אמר *הסריס* זו המובאה בספרים חצונים אינו הלכה. ברם הכי איתא פג"ה דמר זוטרא ברדר"נ הוה קאזיל מסיכרא לבי מחוז׳. ורבא ור"ס הוו קאתו לסיכרא פגעו אהדדי. הוא סבר לאפיה הוא דקאתו אמר להו ל"ל לרבנן ~לטרוח~{אלטונא תקח: דטרוח} ואתו כולי האי. א"ל רב ספרא אנן לא הוה ידעינן דקאתי מר. אי הוי ידעינן טפי הוה טרחינן. א"ל רבא מ"ט אמרת ליה הכי דאחלישתיה לדעתיה. א"ל והא קא מטעינן ליה. איהו דקא מטעי נפשיה. והכי קי"ל אפי׳ לענין אונאה בדררא דממונא. דמכרזינן נפל בישרא לבני חילא. דליתו כ"ע וליזבנו. ול"א נפל טריפתא לבני חילא ולא מיבעיא משום דרכי שלום הבריות ודאי כי הכא. דהא מותר אפילו לשנות בפירוש מפני השלום. והקב"ה בעצמו שינה בו בדבור עאכ"ו בלב בלבד. אמנם לענין דבר שבממון. מדת חסידו' הוא להיות דובר אמת בלבבו. וזה מצינו בר"ס כדאי׳ בתלמודן שילהי מכות. ומייתי רש"י בשם שאלתות דר"א. דהכי הוה עובדא ר"ס הי"ל חפץ אחד למכור ובא אדם אחד לפניו בשעה שהיה קורא ק"ש. וא"ל תן לי החפץ בכך וכך דמים. כסבור זה שלא היה רוצה לתנו בדמים הללו והוסיף ואמר תנהו לי בכך יותר. לאחר שסיים ק"ש א"ל טול החפץ בדמים שאמרת בראשונה. שבאותן דמים היה בדעתי לתנו לך ע״כ ועפ״ז י"ל קושית הגמר׳ בפה"ו ל"ל לר"ס למזכי ביה נהי דכי אפקריה אדעת' דארי' אדעת׳ דכ"ע ל"א. דמשום דהוה בר"ס מדה זו שהיה דובר אמת בלבבו והו' ידע בעצמו שכבר נתייאש ממנו והפקירו בלבבו. לפיכך הוצרך לחזור ולזכות בו ודילמא היינו נמי דמשני תלמודא ר"ס לרווחא דמילת' עבד הכי פירוש דבודאי מדינ' לא היה צריך לכך. משום דהפקר מדין נדר נגעו בו ובנדרים אומדים דעת הנודר כאותה ששנינו אמר קונם צמר עולה עלי מותר להתכסות בגזי צמר טען והזיע והיה ריחו קשה ואמר קונם צמר ופשתים עולים עלי מותר להתכסו' וכן במסרבין לישא בת אחותו דכוותה טוב'. א"כ ה"נ אומדנ׳ איכ' דל"א ~אדעת ודכ"ע~{אלטונא תקח: אדעתא דכ"ע}. משו״ה בשאר אינשי פשיט׳ דל"צ למהדר ומזכי. אלא ר"ס שמדה יתרה היתה בו דמקיים בנפשו ודובר אמת בלבבו להכי אצטריך בהא נמי למעבד לרווחא דמילת' מה"ט דאמרן). ויהיה חונן לבריות. חומל לאביון. מושיע לעני (כענין ויקם משה ויושיען וכמ"ש איוב כי אמלט עני משוע גו'. אב אנכי לאביונים גו' ואשברה מתלעות עול) חכם לחכמים (מדת הקב"ה. יהב חוכמתא לחכימין) אח לצדיקים עמית לתמימים. ריע לחסידים. רחמן לתלמידים (וזורק מרה) אב ליתומים בעל לאלמנה (כמ"ש איוב ולב אלמנה ארנין. דכל היכא דהויא אלמנה. דלא הוו נסבי לה. הוה אזיל שדי שמיה עילוה. והוו אתו נסבי לה). מזכיר למשכיל. מלמד לפתי (משתטה לשוטים כענין דוד עם אכיש ורמאי עם הרמאים כענין יעקב עם לבן. וכמ"ש עם עקש תתפל) שמחה לקשה יום (וליראי ה'. כמש"ה יראיך יראוני וישמחו. מוראו על התקיפים כמש"א ראוני נערים ונחבאו וישישים קמו עמדו שרים עצרו במלים גו' קול נגידים נחבאו גו' מאוים להמון העם כמ"ש איוב אשחק אליהם לא יאמינו. פחד לרשעים כענין שנאמר ביהושפט. ויהי פחד ה' על כל ממלכות הארצו׳ אשר סביבות יהודה ולא נלחמו עם יהושפט ובמרדכי כי נפל פחד מרדכי עליהם עינים לעור רגלים לפסח) וכל המשמח לעגומים ונכאבים ומנחם אבלים ודובר על לב עניים ואומללי'. מובטח לו שהוא בן עולם הבא. כדגרסינן סדר תענית ר' ברוקא חוזאה הוה קאי בשוקא. אתא אליהו ז"ל אתחזי ליה. אמר ליה מי איכ' בהאי שוק' בר נש דחזי לעלמא דאתי אמר ליה אילין תרין גוברין מן בני עלמא דאתי נינהו אזל בתרייהו אמר להו מאי עבידתייכו אמרי לי' אינשי בדיחי אנן. וכד חזינן אינש דעציב מבדחינן ליה אי נמי אי חזינן תרי דאית להו תיגרא בהדי הדדי. טרחינן ועבדינן שלמא בינייהו. ואם יראה מום בחברו יכסה עליו ואם יראה בו מדה טובה יפרסם אותה ויהיה כל אדם בעיניו נכבד מנפשו. וכל ת"ח שהוא נזהר בכל עניניו ומתנהג בהם כשורה בכל מה שכתבנו הרי זה נקרא תלמיד חכם צדיק הגון ישר ונאמן ומכבד להקב"ה ולתורתו הקדושה ובזכותו הקב"ה מביא שלום לעולם. דתנן אר"א אר"ח תלמידי חכם מרבים שלום בעולם. שנאמר וכל בניך למודי ה' ורב שלום בניך:

%% פרק ג

*בדרך* ארץ של אנשים. בן עזאי אומר כל הנותן ארבעה דברים כנגד עיניו שוב אינו חוטא. מאין בא. ולאן הוא הולך. ומה עתיד להיות. ומי הוא דיינו. מאין בא ממקום החושך. ולאן הוא הולך. לטמא אחרים. ד"א מאין בא מליחה וממקום שאין עין יכולה לראותו. ולאן הולך. לשאול ולאבדון ולגיהנם לישרף באש. ומי הוא דיינו. אדון כל המעשים ב"ה. ומה עתיד להיות. רמה ותולעה. שנאמר אף כי אנוש רמה ובן אדם תולעה. רש"א רמה בחייו אלו הכנים. ותולעה במותו. שמבאיש במותו. לפיכך יסתכל אדם בד' דברים אלו. ויכיר פחיתות עצמו. וישתדל לעשות רצון הקב"ה. וילמוד תורה ודרך ארץ הרבה. כדי לעשות הטוב והישר בעיני הקב"ה. ויתכוין בכל צרכיו ועניניו ובמאכלו ובמשקהו שיהיו לשם שמים. ולעבוד הבורא יתברך וינהיג עצמו בד"א כדי שיהא נחמד וחביב בעיני אלהים ואדם ויתנהג בסעודתו כדת וכשורה ולא תהיה אכילתו כשור וכחמור שאין בוחן בין טוב לרע וכוונתו למלא בטנו. אלא צריך אדם שתהא אכילתו אכילה בינונית. לא שיאכל אכילה גסה ולא שיחסר נפשו מכל טובה. אלא יתכוין באכילתו לקיום נפשו ולהברות גופו כדי שיהא בריא לעבוד הקב"ה ויבקש מחיה לנפשו. כדי שלא יצטרך לבריות. וינהיג עצמו בסעודתו מנהג נאה על הדרך שתקנו רז"ל:

*הנכנס* לסעודה ישמח בחלקו אם מעט ואם הרבה. ואפילו אין לו אלא מועט לאכול. יסדר שולחנו כאילו היה לו כמה מטעמים וכמה מעדנים. ולא יפרוס המפה על המקום הדק שבשולחן. כדי ליתן הקערה על מקום הקשה שבשולחן כדי שלא ישתפך המאכל על השולחן (אמר הסריס לא הבינותי זה וכמדומה דה"ג ולא יפרוס מהפת במקום הרך. אלא במקום הקשה. והיינו כדאמר מנשה מהיכן בעית למשרי המוציא. מהיכא ~דקדים~{אלטונא תקח: דקרים} בשולא ר"ל שיבצע פרוסת המוציא ממקום שנאפה יפה) ויבא לידי מיאוס ויתגנה. ויאמרו בני אדם כמה מאוס זה. כ"ש אם הוא ת"ח. ולא יאחוז פרוסה בידו כביצה ויאכל. ואם אחז הרי זה רעבתן. כ"ש שלא יאחוז שלמה בידו. וישוך אותה בשניו. ולא ישתה כוס בבת אחת. ואם שתה ה"ז גרגרן. ולא ישתה מן הכוס ויתן לחברו. מפני סכנת נפשות. מעשה בר"ע שהיה באכסניא אצל אדם אחד נתן לו הכוס אחר שטעמו א"ל רבי עקיבא לך שתהו נתן לו כוס אחר שטעמו א"ל לך שתהו. א"ל ר"ז עד מתי אתה נותן כוסות מוטעמים לר"ע. שוב מעשה בר"ע שעשה סעודה לתלמידיו והביא ~לשניהם~{אלטונא תקח: לפניהם} שני תבשילין האחד מבושל כל צרכו והאחד לא היה מבושל כל צרכו. הפקח שבהן אחז הקלח בידו לתלשו ולא בא אחריו. משך ידו ממנו ואכל פתו ריקן. הטפש שבהן אחז הקלח בידו ונשכו בשניו. א"ל ר"ע לא כך בני. אלא הניח עקבך עליו ותלשהו. אח"כ הביא לפניהם מבושל ואכלו ושתו. אח"כ אמר להם בניי לא עשיתי כך אלא לבדוק אתכם אם יש ביניכם ד"א אם לאו. *אורח* שנתארח אצל בעה"ב כל מה שיגזור עליו יעשה. ומעשה בר"ש בן אנטיפטרס שהיו אורחין נכנסין אצלו והיה גוזר עליהן שיאכלו וישתו והם נודרין ומבדין (עמו"ק) בשעת פטירתן היה מלקה אותן נשמעו הדברים אצל ריב"ז וחכמים היו מקנטרין אותו בדברים. אמרו מי ילך ויודיענו א"ר יהושע אני אלך ואראה מעשיו הלך ר"י ומצאו על פתח ביתו א"ל שלום. שלום עליך רבי מורי. א"ל כלום אתה צריך. א"ל לינה אני צריך. א"ל שב לשלום ישבו שניהם ועסקו בתורה עד לערב. א"ל נלך לבית המרחץ א"ל כרצונך היה ר"י מתיירא שמא יקפחנו על שוקיו. לאחר שיצאו ואכלו ושתו א"ל מי מברך א"ל אני. והיה ר"י מחשב בדעתו ואומר מה אשיב לחכמים ששגרוני ופנה ר"י לאחריו. א"ל למה נפנית א"ל דבר אני צריך לשאול ממך א"ל אמור א"ל מפני מה ב"א הנכנסין אצלך אתה מלקה אותם ולי לא הלקית א"ל רבי אתה חכם. ובידך ד"א. ובני אדם הנכנסין אצלי גזרתי עליהם שיהיו אוכלין ושותין. והם נודרין בתורה ומבדין ולי מסורת חכמים שכל הנודר בתורה ובודה. סופג את הארבעים. א"ל וכך אתה עושה להם. א"ל הן. א"ל גוזרני עליך שתַלקה אותם ארבעים בשבילך. וארבעים בשביל חכמים ששגרוני אצלך. הלך ר"י וספר דברים לפני חכמים. ולא יקפיד אדם בתוך סעודתו:

*מעשה* בהלל הזקן שעשה סעודה לאדם אחד ובא עני ועמד על פתחו ואמר לאשתו. אשה אני צריך להכניס היום ואין לי פרנסה נטלה כל הסעודה ונתנה לו אח"כ לשה עסה אחרת ובשלה אלפס אחר ונתנה לפניהם. אמר לה בתי למה לא באת קודם לכן. מיד ספרה לו המעשה. א"ל אף אני לא דנתיך אלא לכף זכות שכל מעשיך אינן אלא לשם שמים:

*שנים* שיושבין על שולחן אחד הגדול שולח יד תחלה (לקערה) אח"כ הקטן. ואם שלח הקטן ידו תחלה ה"ז גרגרן בד"א בזמן שאינן בבתיהן אבל האוכל בבית חברו עם חברו. בע"ה שולח (ידו) תחלה ובוצע תחלה וכשהאדם מיסב על שולחנו שם יבחן ויתפרסמו מדותיו. והוא שאמרו ז"ל בשלשה דברים האדם ניכר. בכוסו. בכיסו. ובכעסו. אכל האורח קודם בעה"ב ה"ז מגונה. אורח מכניס אורח יותר מגונה ומגונה אורח נוטל מלפניו ונותן לפני בע"ה ה"ז מגונה וכשיוצאין האורח יצא תחלה ובע"ה יצא אחריו. וכשנכנסין בע"ה נכנס תחלה ואורח אחריו:

*ואורח* המתארח אצל חברו אל ירבה בשבחו. משום מברך רעהו בקול גדול וגו' ואל יספר בגנותו כדגרסינן פ' הרואה בן זומא אומר אורח טוב מהו אומר כמה טרחות טרח בע"ה לפני כמה בשר הביא. כמה גלוסקאות הביא. כל מה שטרח בע"ה לא טרח אלא בשבילי. אכסנאי רע מהו אומר כל מה שטרח בע"ה לא טרח אלא בשביל אשתו ובניו:

*מעשה* בר"ע שהי"ל אכסניא עם אדם אחד נטל פרוסה וסמך בה הקערה שמטה ר"ע אכלה. א"ל אין לך פרוסה שתאכל אלא זו שאני סומך בה את הקערה א"ל כמדומה לי שאתה נכוה בפושרין. ועתה אין אתה נכוה אלא ברותחין. וישתדל אדם לאכול דברים המברין את גופו. כדי שיהא בריא לעבודת הקב"ה (עיין בכסא שן ובאוצר הרפואה ובה"ל ברכות בעז"ה) ויזהר מדברים שאז"ל משום סכנה עיין בבית נתיבות. ובשאר חדרי בית אל:

*לעולם* יכבד אדם את הבריות. ויפליג בכבודם. ואעפ"כ ישמר מהן ולא יאמין אלא במי שבדוק אצלו. וישתדל להקדים שלום לכל אדם. (עיין נוה שלום) וכל המכבד את הבריות. זוכה לחיי העוה"ב. כדגרסינן בשעת פטירתו של ר' אליעזר נכנסו תלמידיו אצלו. אמרו רבינו למדנו אורחות חיים. אמר להם הזהרו בכבוד חבריכם. ובשעה שאתם עומדים להתפלל דעו לפני מי אתם עומדים. ובשביל זה תכנסו לחיי העולם הבא. ולא יחוש אדם לכבוד עצמו. ולא יהא רודף אחר הכבוד (שכל הרודף אחר הכבוד. הכבוד בורח ממנו. וכל הבורח מן הכבוד. הכבוד רודף אחריו) ולא יתכוין לישב בראש אלא במקום שיזדמן לו. ואפילו הוא אדם גדול שאין המקום מכבד ליושביו. אלא היושב מכבד את מקומו כדגרסינן ר"י אומר לא מקומו של אדם מכבדו אלא הוא מכבד את מקומו. שכן מצינו בסיני כל זמן שהשכינה שרויה עליו. נאמר לא תגע בו יד וגו'. נסתלקה השכינה המה יעלו בהר:

*לעולם* יהא אדם מעורב עם הבריות. ישמח עם השמחים וידאג עם הדואגים ויצטער עם המצטערים ולא ישחק בין הבוכים ולא יבכה בין השמחים ולא יהיה ער בין הישנים ולא ישן בין הערים ולא עומד בין היושבים ולא יושב בין העומדים כללו של דבר לא ישנה אדם בדעתו מדעת בני אדם ואם כוונתם טובה. ולשם שמים יעבור על מדותיו. ויבטל רצונו מפני רצון אחרים:

*וצריך* אדם להעלות על לבו תמיד חורבן בית המקדש ויהא כואב ונעצב. ואל ימלא שחוק פיו:

*שמע* בני וקח אמרי וירבו לך שנות חיים. אל תתן עיניך בממון שאינו שלך ואל תשמיע לאזניך דברים בטלים שהן נכוין תחלה בדין אל יספר פיך לשון הרע שהוא נכנס תחלה לדין. אל ימצא בידך דבר גזל שכל אבריך מעידין עליך. אל יקדמו רגליך לדבר עברה שמא יקדמך מלאך המות. הוי מתירא מב"ד של מטה. אע"פ שעדיך אוהבי ממון הם כל שכן מב"ד של מעלה שעדיך ברורים. עיניך שלא נתת בממון שאינו שלך יאירו באישון חושך ואפלה. שנאמר וזרח בחושך אורך וגו'. אזניך שלא שמעת בהם דברים בטלים הם יקשיבו שלום. ויאזינו חיי העולם הבא שנאמר ואזניך תשמענה דבר מאחריך. פיך שלא דבר לשון הרע יזכה לספר בשבחו של הקב"ה לתחיית המתים שנאמר ה' שפתי תפתח. פיך שעסק בתורה יתברכו בו בעלי ברכה שנאמר ואברכה מברכיך. ידיך ששמרת מן הגזל מה יעשו לך בני עולה ידיך שלא קפצת מן הצדקה מה יעשו לך כל בני כסף וזהב. רגליך שלא קדמוך לעבירה מה יעשה לך מלאך המות. ר"א הקפר אומר התרחק מן התרעומת שמא תתרעם על אחרים ותוסיף לחטוא. אהוב את כל המוכיחך. כדי שתוסיף על חכמתך ושנא את המשבחך כדי שלא תמעט מחכמתך (פירוש אם אוהב אדם למי שמוכיחו יוסיף על חכמתו כי המוכיחו אומר לו טפש אתה ולא למדת חכמה לפיכך יוסיף על חכמתו וישתדל תמיד ללמוד יותר. ואם יאהב למי שמשבח אותו לעולם ימעט מחכמתו. כי המשבח אותו יאמר לו חכם גדול אתה. ולפיכך לא ילמוד יותר):

*הוי* אוהב את בית הכנסת כדי שתטול שכרך בכל יום הוי אוהב את בית המדרש כדי שיבואו לתלמוד תורה הוי אוהב את העניים כדי שלא יבואו בניך לידי עניות הוי אוהב את הענוה כדי שתמלא ימיך. הוי אוהב את החסידים כדי שתמלט מן התשחורת (פירוש מ"ה שמשחיר האדם במותו. וי"א שהוא המלאך המשחית הממונה להמית הבחורים. מגזרת הילדות והשחרות) הוי זהיר בק"ש ובתפלה. כדי שתנצל מדינה של גיהנם יהי ביתך פתוח לרוחה. כדי שלא יחסרו מזונותיך. הוי זהיר בדלתי ביתך שלא יהו סגורות בשעה שאתה מיסב לאכילה. מפני שדלתי ביתך מביאין אותך לידי עניות. הוי זהיר בכבוד אשתך כדי שלא תהא עקרה:

*הוי* שמח ביסורין הבאין עליך מפני שמצילין אותך מחלאים של מִטָה (כמדומה ר"ל תחתוניות) אם מנעת עצמך מדבר מצוה מלאך המות קדמך. אם טרחת עצמך במצות עליך הכתוב אומר ברוך אתה בבואך. אם שמרת פיך מלשון הרע תהיה כל ימיך בשלום. המעיז פניו בפני מי שגדול ממנו סופו בא לידי בהרת. המונע עצמו ממצוה ועוסק בדבר הרשות. סוף אשתו מתה במגפה. אם רצית לכבד חכם הויין לך בנים עוסקים בתורה ומקיימין מצות בישראל. אם ראית חכם שמת עמוד עליו וחזור עליו עד שיפטר ממך. אם ראית עני שמת עמוד וחזור עליו עד שתוליכהו לקבר:

*רדוף* אחרי השלום יספרו בשלמך כשלום פנחס ב"א אם ראית חברך שנדלדל אל תחזירהו ריקם ואם הלוית לו מאומה בשעת דחקו יתקיים עליך אז תקרא וה' יענה אם השפלת עצמך לפני חברך הקב"ה מגביהך. ואם הקלו אותך אחרים בין בישיבה בין במסיבה עשה שלום עמהם כדי שיבוא שלום וינוח על משכבך:

*דע* מה שבין היום למחר בין שלך בין אינו שלך את שבידך היום. למחר אינו שלך. ושאינו שלך למה יהא שלך. והעושה את שאינו שלו. שלו. עליו הכתוב אומר הוי המרבה לא לו. הוי גומר בטוב ומשלם טוב ושוחר טוב. ומבקש טוב ואפילו על רע הוי עלוב ואוהב הכל ושפל רוח ולשון רכה הוי קל לראש (פי' אל תדבר בפני גדול ממך. אלא עמוד עליו ושמשנו והקל עצמך אצלו ונוח לתשחורת. בהפך יתכבד אצל קטן ולא יקל עצמו אצלו ועמ"ש בס"ד בלח"ש במקומו) הוי נרתע מן החטא הקל כדי שלא תבוא לידי חמור:

*הוי* רץ למצוה קלה כדי שתביאך למצוה חמורה ואם רוצה אתה להתרחק מחטא צא וחשוב ועיין בסופו:

*אם* הטיבות לאחרים הרבה יהא בעיניך מעט ואל תאמר משלי הטיבותי לך. אלא משל שמים הטיבו לך ולי. ואם הטיבוך מעט יהא בעיניך הרבה ואל תאמר בשביל מעשי הטובים הטיבו לי אלא בשביל מעשי שאינם הגונים שנא' ומשלם לשונאיו ואם הרעות מעט יהא בעיניך הרבה ואמור אוי לי כי בא מכשול על ידי ואם הרעו לך הרבה יהא בעיניך מעט מחובי פרעתי. האימתנין ועזי פנים ובעלי זרועות. עליהם הוא אומר כי זרועות רשעים תשברנה המאוסין בעיניהם והמבוזין בעיני נפשם והכובשים את יצרם והמשפילים רוחם. עליהם הכתוב אומר. כה אמר ה' גואל ישראל קדושו לבזה נפש למתעב גוי לעבד מושלים מלכים יראו וקמו שרים וישתחוו. גסי הרוח ומספרי לה"ר מדברי כזב. והחכמים בעיניהם. עליהם הוא אומר. הנה היום בא בוער כתנור וגו':

*היראים* להזכיר שם שמים לבטלה. עליהם הכתוב אומר וזרחה לכם יראי שמי גו'. בעלי אמונה ומחזירי אבדה ופקדון עליהם הכתוב אומר. נשבע ה' בגאון יעקב אם אשכח לנצח כל מעשיהם. רודפי צדקות. ומבקשי שלום. ומצטערים עם הצבור ועומדים עליהם בשעת דחקם. ועושין עמהם צדקה כשהם בצרה. עליהם הכתוב אומר. טוב ה' למעוז ביום צרה. הצדוקים והאפיקורוסים ושכפרו בתורה ושכפרו בתחיית המתים והמוסרים. ומחללי שבתות. ומחללי שם שמים. והחנפים. והפרנסים המטילים אימה יתירה על הצבור שלא לשם שמים יורדין לגיהנם. ונדונים בה לדורי דורות. שנאמר ויצאו וראו בפגרי האנשים וגו'. המתגיירים בצדק והשבים בתשובה שלימה והמחזירים בתשובה לרבים. ומלמדים אותם שלא ישובו לקלקולם. עליהם הכתוב אומר אז יבקע כשחר אורך וגו'. הרחמנים ומאכילי רעבים ומשקי צמאים ומלבישי ערומים. ומחלקי צדקות. עליהם הכתוב אומר. אמרו צדיק כי טוב וגו'. המכים בסתר והמחרפים בגלוי. ומליזי הרבים. ומטילי מחלוקת. סופן להיות כקרח וכעדתו. שנאמר בהם ותכס עליהם הארץ וגו'. הענוים ושפלי הרוח. ונוחי תשחורת. ובעלי הבטחה עליהם הכתוב אומר ותגזר אומר ויקם לך ועל דרכיך נגה אור:

%% פרק ד

*דרך* ארץ בכלל ופרט לכל אדם. כל אחד כפי מה שצריך לנהוג בעצמו בכל עניניו ודרכיו וכל צרכיו. כפי הראוי לו:

*דרך* ארץ אדם במאכלו ובכסותו ובנקיות גופו ותקון שערו ועשיית צפרניו:

*יזהר* תמיד שלא יטיפו נחיריו. ושלא יצא ריח מפיו. ואם ריח רע נודף מפיו. ישתדל להתרפאות ממנו. כדי שלא יהא מאוס אצל בני אדם. ויהיה כל גופו נקי. ויתקן שערו כדי שלא יהא מכוער אצל חברו. וילבש בגדים נאים ממוצעים לא ארוכים ביותר כבגדי גסי הרוח. ולא קצרים ביותר כבגדי הריקים והפוחזים. ויזהר בבגדיו שיהיו נקיים בלא כתם ובלא שמנונית. והולך בשוק כאדם שהוא טרוד בעסקיו. ולא ירבה לישב על פתח ביתו כיושבי קרנות. ולא ישיח עם חברו בשבח אשתו:

*דרך ארץ האיש עם אשתו:*

*צריך* שיהיו דבריו עמה בנחת. ומטיל עליה מקצת אימה. ולא יותר מדאי. ומראה לה אימה בגלוי. ואוהב אותה בסתר. ומכבדה תמיד בפרנסה ובכסות יותר מיכלתו. ויהא צנוע אצלה. אפי' בשעת תשמיש. ולא תראה בו כל מום. ולא דבר מאוס:

*דרך ארץ האדם בסעודתו:*

*יטול* ידיו קודם אכילה ואחר אכילה. ויאכל בימין ולא בשמאל. ומיסב על שמאל. ותהיה אכילתו בנחת. ולא ימהר לאכול כדרך החיות והבהמות שחוטפין ואוכלין. ולא יביט בפני המסובין. שמא יראה להם שיכבד עליו מה שהם אוכלים. ולא יאכל וישתה יותר מדאי. ולא יאכל התבשיל עד סופו. אלא ישאיר מעט בקערה ויאכל ולא ילקק באצבעותיו. ולא ישתה כוסו בבת אחת. ולא יאכל דבר שמזיקו. וישבע אפילו במעט. וישבח להקב"ה שזמן לו מזונותיו ויבקש מהקב"ה שיזמן לו פרנסתו בכל עת שצריך לה:

*דרך ארץ האיש בשנתו:*

*כשיטה* לשכב. יהרהר תמיד בתורה ובמצות עד שיישן ואחר שייקץ משנתו ישבח ויודה להקב"ה שהקיצו משנתו לחיים. ולא ישכב כשהוא שובע ביותר עד שיתעכל המזון שבמעיו. ולא יישן מיד עם חשכה אלא ישב לקרות עד רביע הלילה לפחות. אז ישכב ותערב לו שנתו. ולא ירגיל עצמו לשכב ביום. אלא יעשה מלאכתו להתפרנס ממנה. כדי שיתפרנס בכבוד ושלא יבוא לידי עניות שנא' מעט שנות מעט תנומות מעט חבוק ידים לשכב. ובא כמתהלך רישך ומחסורך כאיש מגן:

*ד"א האדם ביראת שמים:*

*לעולם* יהא אדם ירא האל יתברך. ולא תהיה כוונתו בכל צרכיו ובכל עניניו. אלא ביראת ה'. ובטחונו יתן בהקב"ה בכל מעשיו ומשאו ומתנו. וצאתו ובואו ולא ילמד לעשות מעשה הכותים בכשוף. ולא יהא מעונן ומנחש ולא קוסם ולא שואל אוב וידעוני. ולא ידרוש אל המתים. דוד המלך ע"ה לא היה מסתכל באחת מכל המדות הללו. אלא היה משים בטחונו בהקב"ה. והיה מציל אותו מכל אויביו. שנאמר בידך עתותי הצילני וגו'. וכתיב בידך אפקיד רוחי. רבי חייא אומר כל מי שאינו מנחש. מחיצתו לפנים ממלאכי השרת. ומלאכי השרת שואלין אותו ואומרים לו. מה גזר הקב"ה היום. מה פעל אל. כי לא נחש ביעקב וגו'. ולא גלו ישראל אלא על ידי הנחשים. שנאמר ויקסמו קסמים וינחשו ויתמכרו. אף הקב"ה מוכיח אותם ואמר להם. כי מלאו מקדם ועוננים כפלשתים (ועם שדברים הללו אין כאן מקום באורם בעצם אעפ"כ לא נעבור על המצות. ונציגם פה. בדמותם כצלמם אשר הביאם ר"י במנ"ה ז"ל):

*אלו* דברים שהן מדרכי האמורי שאסור לנו להתעסק בהם. שנאמר ולא תלכו בחוקות הגוי וגו'. וכתיב כמעשה ארץ מצרים וגו'. איזהו מנחש האומר נפל מקלי מידי. נפלה פתי מפי. קרא חברי. נבח הכלב. קרא שועל על ימיני. עבר נחש על שמאלי. פסק צבי את הדרך לפני. שחרית הוא. ר"ח הוא. מוצאי שבת הוא (פירוש אם יבקשו ממנו מעות בבוקר או בר"ח. או בתחלת השנה. או במ"ש. ויאמר הרי זה סימן רע לו). או כגון שפגע לאחד מן הפרקים הללו בדבר כעור. אדם או בהמה או עוף. או שישמע דבר דופי. כגון קללה או כיוצא בה. ויאמר הרי סימן לו:

*איזהו* מעונן. אלו שנותנין עתים. כגון אלו האומרים היום יפה לעשות. מחר אינו יפה לעשות:

(נאום *הסריס* נראה שאין הדברים אמורים אלא בתולה בעונה בחונה ע"פ גזרת הכוכבים במשפטי בעלי הקסם משא״כ התולה בחירתו ביום מימים לעשות בו מלאכתו. ע״פ התורה והנביאים והתלמוד. שנראה מהם שיום פ' יפה ונבחר. להיות אירע בו נס. ויום פ׳ רע. לא יצלח למלאכה למה שקרה בו מאורע רע. כענין שצייננו. טיבם וטובם בעיר הקדושה לפי מה שמצאנו ראינו בספרי קודש שהעירונו עליהם. באלה פשוט בעיני שראוי ונכון הדבר לבוחר יבחר לו יום הנזכר לטובה וימנע מהפכו. כענין שאמרו אין מתחילין בב״ד. ואין נושאין נשים אלא במילוי הלבנה ומי שי״ל זכות אבות יקיז בבו״ה. ובתלתא לא דקאי מאדים בזיוי. ואמרו חז״ל האי מאן דאית ליה דינא בהדי ~עכו״ם~{אלטונא תקח: גוי}. לשתמיט מניה באב דרע מזליה ולמצי ליה נפשיה באדר דשפיר מזליה. וכיוצא בה. וכן שנו חכמים אר״י מגלגלין חובה ליום חייב. וזכות ליום זכאי. וכאשר הראינו ג״כ בכמה מקומות מעיר האלהית. ואמרו יום עצרת ברור זרעו חטין. ואותו חסיד שישן בבה״ק ושמע מהרוחות שמספרות זע״ז. למד מהן לזרוע בעונה הראויה ועשה והצליח) מחר יפה לים. היום חמה נהפכה. מחר גשמים יורדים. וחכ"א אוחזי עינים ומספר קומי (פירוש מגלח חצי ראשו אשר מפאת פניו. ויניח חצי האחרון) ועושה בלורית (פירוש המקיף פאת ראשו) והמגררת בנה בין המתים כדי שיחיה. והקושר מטוטלת על ירכה. וחוט אדום על אצבעו. והמונה צרורות ומשליך לים או לנהר (שהוא כעין כשוף) והמטפח והמספק והמרקד לשלהבת שתבוא. נפלה פתו מפיו. ואמר החזירוה לי. שמא תאבד ברכתו. הרי זה מדרכי האמורי. היה מתחיל במלאכה. ואמר יבוא פלוני שידיו קלות. ויתחיל בה. יבוא פלוני שרגליו קלות ויעבור לפניו. הרי זה מדרכי האמורי. האומר אל תפשיל ידך לאחוריך שלא תפסיק עלינו את המלאכה. ולא תעבור עלינו. שלא תפסיק אהבתנו. אל תשבית המחרישה. שלא תכביד עלינו מלאכה. הרי אלו מדרכי האמורי. האומר שחטו תרנגול זה שקרא כעורב. תרנגולת שקראה כזכר. ה"ז מדרכי האמורי. ר' צדוק אומר הקושר על ידו חוט אדום. ה"ז מדרכי האמורי. דבוק בארונו של מת. כדי שתראהו בלילה. אל תדבק בארונו של מת. כדי שלא תראהו בלילה. ה"ז מדרכי האמורי. הנותנת קסמים באזני הקדרה שתהא מרתחת ושופעת לאחוריה. ה"ז מדרכי האמורי. אבל נותנין קיסם של תות ושל זכוכית בתוך הקדרה. כדי שתתבשל מהרה. אבל אסרו חז"ל בזכוכית. מפני סכנת נפשות. המשחקת לעדשים. כשהיא נותנת אותם בקדרה. כדי שיתבשלו מהרה. והמצווחת לגריסין. והמטפחת לנר. כדי שידלוק. ה"ז מדרכי האמורי. המושבת אפרוחים. ואומרת איני מושיבה אותם אלא בשמאל שלא יהיו מוזרות. ה"ז מדרכי האמורי. הנותנת אפרוחים בכברה. והנותנת ברזל בין האפרוחים. שלא ימותו מפני הרעמים ומפני הברק. ה"ז מדרכי האמורי. הנותנת ביצים ואפרוחים בכותל וטחה בפניהם. ומונה שבעה ואחד. ה"ז מדרכי האמורי. השואל במקלו. ואומר אם אלך. ואם לא אלך. ה"ז מדרכי האמורי. ואע"פ שאין ראיה לדבר. זכר לדבר. שנא' עמי בעצו ישאל גו'. הקב"ה מגיד שאין היגיעות האלו מושיעין את האדם שנא' עמדי נא בחבריך וברוב כשפיך באשר יגעת מנעוריך גו' נלאית ברוב עצתיך. יעמדו נא ויושיעוך. הוברי שמים החוזים בכוכבים גו' מאשר יבואו עליך:

*אלו* דברים שמותר לעשות אותם. ואין בהם משום דרכי האמורי. היה מתחיל בעסה ומתפלל שתכנס בה ברכה. אין בזה משום דרכי האמורי. אדם שהוא מפהק. או שאחזתו עוית. או שנתעוות. מבעתין אותו. כגון שאומרים לו הנה האויב. או הנחש נושך אותך. וכיוצא בזה כדי שיבהילוהו וישכח העטוש. אין בזה משום דרכי האמורי. עמד עצם בגרונו. נותנין על ראשו מאותו המין ואין בזה משום דרכי האמורי. אילן שמשיר פירותיו. סוקרו בסיקרא וטוענין אותו באבנים. ואין בזה משום דרכי האמורי. שאין זה אלא כדי שיבקשו עליו רחמים כל רואיו. ממשיכים צנורות לפני חתנים וכלות. ולא מדרכי האמורי. שורפין על המלכים ולא מדה"א. וכשם ששורפין על המלכים. כך שורפין על הנשיאים אבל לא על ההדיוטות וכשמת ר"ג שרף עליו אונקלוס הגר יותר משבעים מנה. ומה שורפין עליהן מטתן וכלי תשמישן. ומנין שאינו מדה"א. שנא' בשלום תמות ובמשרפות אבותיך המלכים וגו'. אני דברתי נאם ה':

*ד"א* כשנכנס בישיבה. יתן שלום לכל היושבים. וישב בלא הסבה ויאסוף רגליו. ולא ישב אלא במקום הראוי לו. או פחות מכבודו. לא ישב במקום שהוא גדול ממנו. ואם ישב אחר במקומו שהיה רגיל לשבת בו. אל יקפיד. וימעיט בדבריו. ואם ישב אדם אצלו בקרוב ממנו. יכבדנו. ואפי' לקטן ממנו. ויסביר פנים לכל בני החבורה והישיבה. ולא ישב עד שירצו בו האחרים ויתן להם שלום בצאתו והולך לו:

*ד"א* השואל מחבריו חפץ או הוראה. אם חפץ. יבקש ממנו בלשון רכה ובמיטב דברים. ואל ילחוץ לחברו אם אמר לו לאו. אלא ידין אותו לכף זכות. ולא יאריך יותר מדאי. ואם קצב על עצמו זמן להשיב החפץ לבעליו. לא ישקר. ואם שאל על הוראה. ידקדק בשאלתו וישאל על אמתת הדבר. ולא יאמר לו אלא האמת. שאם יכזב לו. יורה אותו הנשאל כפי השאלה ששאל ממנו והוא סבור שהוא מרמה ואינו מרמה אלא לעצמו. כגון החולה שישאל לרופא על חליו ויהפוך לו הענין וישאלנו על חולי אחר. והרופא יתן לו רפואה כפי שאלתו. ואפשר שתהי' הפך מחליו וימות. או יבוא לידי סכנה ויאריך חליו:

*ד"א* אדם עם אביו ואמו. יאזין וישמע למצותם. ויעשה רצונו של אביו ויכבדנו בכל כבוד שיוכל. ויהיה דבורו עמו בבושת ובצניעות. ולא ידבר עמו אלא בנחת ובתחנונים. ואם נצטרך האב לבנו יעשה לו כל צרכו בטוב לב. ולא יזכיר לפני אביו הטובה שהיטיב לו. ויאכילנו וישקנו כפי כחו. וילבישנו וינעילנו וידבר על לבו תמיד. כדי ליישב דעתו. והאב והאם שוין לענין כבוד ולכל דבר:

*ד"א* האב עם בנו. לעולם יחמול אדם על בנו. וילמדנו תורה וידריכנו על הדרך הנכונה. וכשיגדל הבן לא ילחצנו יותר מדאי. ולא יכנו ולא יקללנו. שמא יחטא הבן על אביו. ויסייע את בנו תמיד לעשות רצונו. ולא יבקש ממנו יותר מדאי. וישיא אותו אשה בימי בחרותו. וכן יעשה לבתו ישיא אותה לאיש מיד כשתגדל ותגיע לזמן הבגרות. ולא יעכבנה בבית. אלא ישיא אותה כפי אשר תשיג ידו. ולא יאמר ממשפחה יקרה אני. ואם אשיא אותה לפלוני. הוא גנאי לי ולמשפחתי. כי אפשר כשתראה הנערה שגדלה ולא ישיא אותה. שתצא לתרבות רעה. ויהיה יותר גנאי לאביה ולמשפחתו. ולא יבטח בה ויאמר ח"ו לא תעשה בתי דבר כעור. כי דעת נשים קלה:

*ד"א* אדם עם האכסניא. אם תבוא אכסניא לביתו של אדם. יכבדם כפי כחו ויותר מיכלתו. ואל יראה עצמו להם שהוא עני אלא יראה עצמו לפניהם עשיר. ואפילו הוא עני. ויסביר להם פנים. ולא יראה להם פנים זעומים. ואפי' היתה בלבו דאגה יכסנה. וישכיבנו במיטב מטותיו. ויראה עצמו כאילו הוא אורח. והאכסניא בעל הבית ויאמר אילו הייתי אני מתארח אצל זה. הייתי רוצה שיכבדני ויאכילני וישקני. אעשה לו כן גם אני. שגלגל הוא שחוזר בעולם:

*ד"א* האשה עם בעלה צריכה האשה להיות דבריה עם בעלה בחן ובתחנונים ובכבוד. ובבושת ובענוה. ותשמע דבריו ותעשה רצונו. ותשתוקק אליו בעת שהולך בדרך. ותהיה מצפה ומייחלת יום בואו. ועת שהוא עמה בעיר תראה לו שמחה תמיד. ותשמור עת אכילתו. ותעשה לו מטעמים כאשר אהב. ותבטל רצונה מפני רצונו. בעת כעסו. תיישבהו. ובעת צרתו. תשיחהו. ובעת רעתו תנחמהו. ואפילו יהיה לה דאגה בלבה. תסתירנה. כדי שלא יתעצב. מתקשטת לפניו תמיד בענוה בחן ובצניעות. ויהיו בגדיה בכל עת נקיים. תכבד אביו ואמו ומשפחתו. ואפילו הם בזוים ותהיה שמחה במתנתו ותראה שהיא מרבה ואפי' היא מעוטה.

*ד"א* האשה בכל עניניה צריכה האשה להיות צנועה ויושבת בתוך ביתה ולא תצא מדלתי ביתה אלא לצורך גדול ולא תעמוד בפתח ביתה (אפילו היא עסוקה באיזה אומנות ומלאכה ואצ"ל בבטלה) שמא תחטיא בני אדם. ואפשר שיצא עליה שם רע כי אפשר כשתהיה עומדת בפתח ביתה תזכור דברים שארעו לה עם בעלה ותשחק ויהיה עובר אדם בחור על פתח ביתה. ויאמרו הרואים פלונית מזנה עם פלוני הבחור. כי היתה ממתנת אותו בפתח ביתה. וכשעבר עליה שחקה לו (גם שלא יסתכלו בה בני אדם. ויבואו לידי הרהור עבירה) ולא תרבה דברים עם שכנותיה ולא תכנס לביתן אלא לצורך גדול. ולא תספר עם שום בריה דברים שבינה לבין בעלה. משתדלת בצרכי ביתה ובגדול בניה. תתפלל בכל יום על בעלה שיצליח במעשי ידיו ועל בניה שיהיו מצליחים בתורה ובמצות. תעשה צדקה מיגיע כפיה (אם אין בעלה מקפיד או שיש לו ואינו רוצה לתת לצדקה) אם תצטרך לצאת מפתח ביתה לא יהא הלוכה על השווקים והרחובות. שהמון בני אדם מצויין שם אלא על המבואות שאין רגילין ב"א להלוך בהם כל כך. ולא תצא כשהיא מבושמת מפני שריחה נודף ויבואו ב"א לידי חמוד ולידי הרהור עון. ותשתדל כשתשב בבית החופה או בבית הכנסת לישב עם הנשים הצדקניות הכשרות ולא תהיה מרבה דברים ויושבת בענוה ובצניעות ולא יראה ממנה כי אם עיניה (שמענה נשי מקומנו היושבות בפתח עינים. גליות עינים פדחת ועפעפים. לסתות צדעים ולחיים. פה לשון ושנים. צואר ועורף ואזנים. זרועות עם הידים חזה ושדים כולם רוב נראה לעינים. אולי חושבות עצמן כמ"ה שכולו מלא עינים. והרי כל גופה חשוב כעיניה. ובדין הוא שהרי הביאה המ״ה בעולם וכן באמת נאסר להסתכל באצבע קטנה של אשה אבל מה נעשה למכשפות הללו המתראות כמלאכי שלום להשביע נפשות נענות שמחות ובעקבן יגונות ואנחות דומות לרוחות. מצודדות נפשות לפורחות. שומר נפשו ירחק מהן בכל ארחות):

*ד"א* בישיבת עמי הארץ. אע"פ שהוא גנאי לאדם לישב בישיבה של ע"ה אם נזדמן להם והוכרח לישב עמהם בחבורתם. ימעט בדבור עמהם. ואם ידברו הם בדרכי כסילות. לא ישיב אותם. ויאמר אין הדבר כך. אלא כך וכך. ועל זה אמר שהמע"ה אל תען כסיל באולתו. אלא ישמע דבריהם ויחריש. ולא ילעג על מיעוט לשונם והגיונם. ולא יספר בגנותן לאחרים:

*ד"א* הסוחר בסחורה. כשימכור סחורתו. לא ישבח אותה (גם לא יטיל בה מומין יותר מדאי ויסלף מום בין המומים) וכשיקנה לא יפליג בגנותה (הא מעט שרי דכתיב רע רע יאמר הקונה) ויהיה משאו ומתנו באמונה וישמור דבריו לקיים אותן. ואם אמר אמכור לך במנה. ונזדמן לו אחר שיתן מאתים לא ישנה דבריו. וה"ה אם אמר לחברו אקנה ממך במאתים. ונזדמן אחר שיתן לו במנה (בתרי תרעי נמי מד"ח. והוא שלא נתאנה) אבל כסבור שכך הוא השער. וטעה. אצ"ל אם הטעהו המוכר. אין בזה אפי' מד"ח). לא יחליף דבורו. ואם אומר לו אפרע לך לזמן פלוני. ישמור אותו זמן. ויפרע מה שהחזיק על עצמו. ולא יהיה לו מריבה ולא קטטה. ולא קנאה ולא תחרות. עם שום אדם בעולם:

*ד"א* העשיר בעשרו. יהיה תמיד צנוע ועניו. ולא יתכבד בממונו ויהיה תמיד מודה ומשבח להקב"ה שחנן עושר וכבוד. וכשיראה אדם שהוא עני. יהיה לו חונן ומרחם בממונו ובדבריו. ויתן הלל והודאה להקב"ה. ויאמר ראוי הוא העני הזה להיות עשיר יותר ממני. ויהיה מקדים שלום לכל אדם ועושה חסד עם הבריות בממונו ויהיה מלוה לנצרך. ונותן לעני. וקרוב לקשה יום. ואוהב וחביב לכל יודעיו:

*ד"א* הרש יהיה תמיד שמח בחלקו. ומצפה ומיחל בכל יום ישועת ה'. ויסתיר דלותו. ולא יזלזל בכבודו. ולא יטול כלום מאדם בעולם. שאם יבזה עצמו ויעמוד היום לפני המלך לבקש ממנו אפילו אלף דינר. למחר יעמוד לפני הפחות שבפחותים לבקש ממנו אפי' פרוטה אחת. הואיל ובזה עצמו כבר. ועמד לפני המלך לבקש ממנו. לא יוכל לעמוד על עצמו. להמנע מלבקש מב"ו. הואיל ונתבזה כבר:

*ד"א* אדם בבית המרחץ. יכנס לפני ולפנים מן המערה. וירחץ שם. ויתרחק מכל אדם בשעה שהוא רוחץ. ויכסה ערותו. ויעצים עיניו מראות ערות חברו. וימעט בדבריו בבה"מר. ולא ישאל לשלום חברו כשהוא בבה"מ. ולא ישב שם יותר מדאי. ולא יכנס מיד לבית הפנימי. עד שיתחיל גופו להזיע. וירחץ רגליו בצונן. ויכסה את ראשו ויצא:

*ד"א* הרב ישקוד תמיד על תלמודו. ותהיה חכמתו ומעשיו כאחד. ולא יקפיד על התלמידים. ולא יהיה חכם בעיניו ותהיה חכמתו מצויה לכל שואל. ויהיה פה לכל מי שאינו יודע לדבר. ויהיה שונא מתנות. ולא יהיה אוהב מן העולם הזה. כי אם חכמתו ומעשיו הטובים. ויהיה פרוש מעמי הארץ:

*ד"א* התלמיד עם הרב יעמוד עליו וישמשנו. ויהיו עיניו תלוים לו ללמוד ממנו חכמה. ולא יקראנו בשמו. ולא יסתור דבריו. וכוונתו לקנטר אותו בדברים. ולא יתבייש לומר לו לא הבנתי. אפילו כמה פעמים. ואם לא הבין מקוצר דעתו. לא יאמר לרבו טעית בדבר זה:

*ד"א* המוכיח. כשיעמוד אדם להוכיח בדברים. יכבוש עיניו. ויאמר דברים נכוחים. בחן ובענוה. ולא יגיס דעתו עליו ותהיה תוכחתו לשם שמים. כדי להחזיר את הרבים למוטב:

*ד"א* המוכח. צריך להטות אוזן למוכיח. וישמע דבריו ויקבל עליו לעשותם. ויראה בעצמו מיד אותות שקבל התוכחה ושהוא מתחרט על מעשיו הרעים. ותראה ההכנעה והתשובה בפניו. ויתן ללבו לתקן המעוות. וליישר דרכיו. ולשוב מפשעיו ולהכלם מעונותיו:

*ד"א* האדם עם חברו. צריך החבר הטוב לאהוב לחברו כנפשו. ויהיה לו למושיע בעת צרתו. ותהיה אהבתו זכה בלי שום דופי. ויהיה דבורו עמו בנחת בחן ובענוה. ויתרחק מן הדברים הבטלים עמו. כדי שתהיה אהבתו שלמה. ולא ישחוק עמו ביד ולא בדבור ולא יאמר חברי הוא. אומר לו כל מה שארצה ולא יקפיד. ואם ירבה בשחוק ובקלות ראש עמו אהבתם תשוב לאיבה. כי אם הוא חבר וחכם. יקפיד על הדברים שהוא אומר לו דרך שחוק כמתלהלה היורה זיקים חצים ומות. ויטור האיבה בלבו. ואפילו שאינו מראה אותה עתה. ואם היה חברו פתי. מיד יתקוטט על אותן הדברים שאומר לו דרך שחוק. ויאמר לו אחרים כנגדן. ויגלה מומו אם יודע לו שום דבר מכוער. כי הכסיל אין מעצור לרוחו. ומיד הוא מגלה ~אחריו~{אלטונא תקח: סתריו}. ויאמר כל אשר בלבו. שנאמר כל רוחו יוציא כסיל. ואע"פ שלא אמר לו חברו אלא על דרך שחוק. אפשר שיחשוב חברו שלא אמר לו אלא לביישו ולהכלימו. נמצאת אהבתם נהפכת לשנאה ולתחרות. ויהי נקל ונבזה בעיני כל חבריו ומיודעיו:

*ד"א* האומן צריך להיות נאמן בדבורו. ואם יאמר לבעה"ב למחר אתן לך כלי זה. לא יעכב ליום אחר. ואם יתנה עם חברו. שלא יעשה מלאכה אחרת עד שישלים מלאכת חברו. לא ישקר בדבריו. ולא יתנה על עצמו לעשות. אלא אם כן יכול לעשות. כדי שתהא מלאכתו נאה. וכדי שלא יהיו הבריות מתרעמין עליו. ותהיה מלאכתו מתוקנת ממיטב הדבר שהוא עוסק בו. ולא ישבע לעשות. אפילו שבלבו לעשות:

*ד"א* האדם בעבוד המלכים. אמר החכם מי שהמלך בעל טענתו. ימעט בדברים אצלו. שאם זכאי או חייב. המלך נוצחו. ואמר מי שהמלך ירדוף אחריו יצר לו העולם כולו. ואמר המלך צל הקב"ה בארץ. שהוא מגין על כל עשיר ורש. ואמר העושה מלאכת המלך רמיה. סכן בעצמו ובקרוביו:

*ד"א* האדם עם כל הבריות בכלל ובפרט. לעולם יהא אדם אהוב וחביב לכל. ותהא דעת הבריות נוחה הימנו. כדי שתהא רוח המקום נוחה הימנו. ויהיה עלוב ולא עולב. נרדף ולא רודף. יסבול מאחרים. ולא יקניט אפי' לעבדו ולשפחתו. מכבד את הבריות אפי' קטנים ממנו יהיו בעיניו גדולים ממנו. דבורו בנחת עם הכל גומל חסד לכל אפילו למי שהרע לו. ויהיה דואג לצרות הבריות. ולא ישמח לאידם. שונא את הכבוד. שונא את הממון. שונא את המחלוקת. אוהב שלום ורודף שלום. ועושה שלום בין הבריות. ומקדים שלום לכל אדם. ע"כ מספר מנורת המאור של ר' ישראל. ואע"פ שאנו עתידים לבאר בעה"י כל פרט מפרקי ד"א הללו בפ״ע. מ"מ לא ראינו לעבור על המצוה. ולא פקדנו ממנו מאומה. ואף גם זאת לא נעלים עין מלקט שבלים מד״א בעמק רופאים מבריאי הנפשות העלולות. מבעלי ספרי מוסר אחרים. ונעתיק גם דבריהם ככתבם וכלשונם. ואם בין האמרים האמורים כבר נלקט לא יכלימונו. כי מראשית כזאת הגדנו. שאין אנו חוששין בכאן להכפלת דברים. מה שדרכנו להשמר ממנו בזולת זה בשאר חבורנו התלמודיים לשערנו גודל התועלת:

%% פרק ה

*ז"ל* ס' מעלות המדות בעבור שמעלת ד"א מדה חשובה עד מאד. ויקרה אצל בני אדם והיא מעלה כללית. וכוללת כל שאר מעלות המדות. הרוחניות והגופניות נמשכות עמה. ולה פארות וענפים יוצאין לכאן ולכאן. לפיכך אחרתיה. והזכרתי במעלת המדה הזאת קצת מכל שאר המעלות הכתובות בספר הזה. וכתבתיה על דרך קצרה. כדי שאם יקשה לאדם לעיין תמיד בכל הספר. יקרא המעלה הזאת. ובה יזכור ממה שיש בשאר מעלות המדות. ואילו לא כתבתי לכם מעלה אחרת זולתי מעלות ד"א. היה מספיק לכם בהנהגת העולם הזה והבא לכן בני שימו לבבכם עליה. ותעיינו בה תמיד. והספר הזה כלו תחזרו עליו פעם ופעמיים בשנה. ויועיל לכם בעזרת הבורא:

*בני* בואו ואלמדכם מעלת ד"א דעו בני כי מעלת ד"א מדה חשובה עד מאד. ובעבורה יקנה האדם חיי העולם הזה והבא. ולא עוד אלא שבשביל דרך ארץ יקנה האדם תורה וחכמה ומצות ויראת שמים ומעשים טובים. שכך אמרו חז"ל. אם אין תורה. אין דרך ארץ. חביבה היא מדת ד"א לפני המקום ב"ה. לפי שאין ישובו של עולם כלום. אלא בד"א. וכל מי שאינו בד"א. אינו חשוב לכלום. אלא כבהמה וכחיות המדבר. ועליו נאמר ועיר פרא אדם יולד. ואמרו חז"ל כל מי שאינו לא במקרא ולא במשנה ולא בד"א. אינו מן היישוב. והמחזיק בשלשתן. עליו הכתוב אומר והחוט המשולש לא במהרה ינתק. בני צאו וראו חבתה של ד"א לפני המקום ב"ה. שהרי הקדים ד"א לתורה. דתנא דבי אליהו ויגרש את האדם. מלמד שנתן לו הקב"ה גירושין כאשה. וישכן מקדם לג"ע את הכרובים ואת להט החרב. מלמד שהכרובים קודמין למעשה בראשית. ואת להט החרב המתהפכת. זו גיהנם. לשמור דרך. זו דרך ארץ. עץ החיים. זו תורה. כמו שנאמר עץ חיים היא למחזיקים בה גו'. הא למדת שחביבה מעלת ד"א לפני המקום ב"ה שהקדימה לתורה:

*חביבה* היא מדת ד"א לפני המקום. שכל זמן שיש באדם ד"א. הרי הקב"ה והבריות מתפארין בו. ואף התורה מתפארת בו. מפני שכל מי שיש בו ד"א עם התורה. היא מתקשטת בו. ומתקנת את לומדיה. והרי הוא מתוקן ומכובד בפני הבריות. והבריות מתקרבין אצלו. מפני ד"א שבו. וכל מי שאין בו ד"א. לא ידור עם בני אדם. כי מעשיו אינן מקובלין. ודבריו אינן נשמעין. ובני אדם מתרחקין ממנו הרחקה יתרה. תדע שכן הוא שכל מי שאין בו ד"א. אפילו הוא בן מאה שנה. הרי הוא חשוב כנער הזה שעושה מעשה נערות. ואין האדם מקובל בפני הבריות. בעבור תורה ומעשים טובים ויראת שמים. ובעבור חכמה ותבונה בלבד. כי אם ד"א מעורב עמהן:

*ד"א* הוא שיהא האדם מחשב בלבו הדרכים שיש לו לנהוג ולילך בהן. כדי שיתרצה בהן בפני המקום ב"ה. ובפני הבריות כענין שאמר דוד חשבתי דרכי ואשיבה רגלי אל עדותיך. כך אמר דוד כל דרך שהייתי חפץ לילך בה. וכל דבר שהייתי רוצה לעשות. הייתי מחשב בו בטרם שאעשנו. אם היא טובה וישרה בעיני המקום ובעיני הבריות. הייתי עושה והולך בה. ואם נראית בעיני דרך לא סלולה. הייתי מניחה והולך לפי שכל דבר יש לו שני דרכים. לפיכך יש לו לאדם לבחור מהם הדרך הטובה והישרה בעיני המקום והבריות. ומהו ואשיבה רגלי. כלומר לא מלבי בחרתי הדרך הטובה והישרה. אלא תורתך למדתני ד"א ומנהגות ראויים. שאהיה מקובל בעיניך ובעיני כל הבריות. שהיא מחכימת פתי. כענין שנאמר עדות ה' נאמנה מחכימת פתי. וכן הוא אומר לתת לפתאים ערמה וגו'. לפי שאין אדם למד כל כך ד"א. כמו שלמד אדם מן התורה. שנא' דרכיה דרכי נועם גו':

*בני* התנהגו בחסידות וביראת שמים עם הבריות. ותתנהגו עמם בענוה ורוח נמוכה. ולשון רכה. ואל תשנו ממנהגות בני האדם. כי המשנה ידו על התחתונה (כל שאפשר לקיים מנהגן. לאפוקי מנהג טעות. וכמ"ש בס"ד בכל דבר במקומו) ותשאו ותתנו בטובתן של בריות ותדברו בשבחן. ותעשו כמעשי הטובים שבהן. ותהיו מצויינים במעשיכם. ובדבריכם ובאכילתכם ובשתייתכם. בעטיפתכם ובמלבושכם במשאכם ובמתנתכם. בהליכתכם. ובישיבתכם. ותרגילו עצמכם בכל דרך טובה ומנהג טוב. שנוהגין בני אדם החכמים והנדיבים. כדי שתהיו מקובלין בעיני המקום והבריות:

*ועתה* אשוב לזכור מעט מזער {אלטונא תקח: מ}כל מעלה ומעלה על הסדר בדרך קצרה. כדי שתהיו רגילין וזריזין בהן בעזרת שדי:

*בני* צריך לידע ולהכיר את בוראכם שברא אתכם מאין והמוציא אתכם מאפס. וגמלכם כל טוב. וגומל לכם תדיר בכל יום. ועיקר ידיעתו להדבק בו דיבוק יתר. וללכת בדרכיו. ולעשות מצותיו ולשמור חוקיו ומשפטיו. זהו עקר ידיעת האל יתברך. ודבר זה חייבו השכל. והראהו ד"א. שאם אדם כיוצא בך עשה עמך גמילת חסדים וטובה. אחד מני אלף ממה שגמלך הבורא. הלא אתה מוכרח מן הדין לידע אותו ולהדבק בו. ולעשות כל מה שיגזר עליך. ק"ו למלך מלכי המלכים הקב"ה. וכמו כן צריכין לעבוד לבורא מאהבה. ושיהיו כל מעשיכם ודבריכם לזכר אהבתו. לא על מנת לקבל שכר וגמול טוב ממנו אף לא כדי להנצל מן העונשין. כי אם הכל על דרך האהבה. מפני שהקב"ה אוהב את אוהביו ביותר. ועושה להם רצונם. ודבר זה כמו כן חייבו השכל. והראהו ד"א. שאם אהבך אדם כיוצא בך אהבה שלמה. ועושה לך רצונך. אתה מוכרח להיות אדוק וקשור באהבתו. ק"ו למלך מלכי המלכים הקב"ה. ותאהבו גם את חבריכם כגופכם. מפני שהקב"ה אוהב את ישראל ביותר. ולפיכך משה מזהיר את ישראל ואהבת לרעך כמוך. ותאהבו גם ת"ח ביותר. שנתרבו באזהרה מאת ה' אלהיך תירא. ותאהבו גרי האמת והצדק. מפני שהתורה הזהירה עליהם והקב"ה אוהב אותם:

*וכמו* כן צריכין אתם לירא מפני בוראכם ולעשות כל מצותיו וחקותיו ביראת שמים. לפי שאין דבר בעולם חשוב לפני המקום כיראת שמים. מפני שהשליט האדם עליה והיא ברשותו של אדם. ודבר זה כמו כן חייבו השכל. והראהו ד"א. שכן בני אדם יראין לעבור על גזרת מלך ב"ו. ועל מצותיו. מפני היראה. ק"ו למלך מלכי המלכים הקב"ה. וכך אמרו חז"ל במסכתא ד"א רבה. כל דרכיך יהיו לשם שמים:

*הוי* אוהב את השמים. וירא מן השמים חרד ושש לכל המצות. הוי כנוד שאינו נפתח להכניס בו את הרוח. וכערוגה עמוקה שמחזקת את מימיה. וכקנקנה זפותה שמשמרת את יינה:

*שב* לפני הזקנים. הט אזניך ושמע את דבריהם. הקשב לדברי חבריך ואל תהי נבהל להשיב. והוי מחשב את הדברים בעניינם. על דבר ראשון. הוי משיב ראשון. ועל אחרון. אחרון. והוי מודה על האמת. ואל תדבר לפני מי שהוא גדול ממך בחכמה:

*ותיראו* אביכם ואמכם שטרחו ושעמלו בכם וגדלו אתכם עם סיוע המקום. ואם תיראו מהם ותכבדום. יכבדו אתכם מן השמים. ותזכו לחיי העולם הבא:

*ותהגו* בתורה יומם ולילה. כי היא חייכם ואורך ימיכם. ובה תצליחו בכל עניניכם. ותזכו לירש חיי העולם הזה. ולנחול חיי העולם הבא:

*והתעסקו* לעשות כל המצות כתקנן וכנתינתן. כמו שפירשו חז"ל. כי בעשותכם אותן כתיקנן. תנצלו מכל צרה וצוקה בעולם הזה. ותזכו לגן עדן לעוה"ב:

*ותגמלו* חסד לכל מי שתוכלו. לעניים ולעשירים לחיים ולמתים. כי היא מעלת הבורא יתברך שגמל חסד לכל בריותיו ותחלקו ממונכם לצדקה. ותאכילו פתכם לעניים. מפני שכל העולם עומד בזכות בעלי צדקה וגמילות חסדים:

*ושנו* חכמים הוי אוהב את העניים כדי שלא יבאו בניך למדה זו כו' כמש"ל. והוי שמח על שולחנך בשעה שהרעבים נהנין ממנו. כדי שתאריך ימים בעולם הזה והבא. הוי עומד במתנה שנתת מתוך ביתך. כדי שיכפה ממך מלאך המות. שנא' מתן בסתר יכפה אף. ותנא דבי אליהו הרחמנין. ומאכילי רעבים ומשקי צמאים. ומלבישי ערומים. ומחלקי צדקות. עליהן הכתוב אומר אמרו צדיק כי טוב כי פרי וגו':

*והוו* זהירין וזריזין להתפלל תמיד בבית הכנסת עם הצבור. ולהתפלל כל התפלות בעונתן וסדרן. ותקראו ק"ש שחרית וערבית בעונתה. כדי שיקבל הקב"ה תפלתכם לרצון. כי התפלות נתקנו במקום הקרבנות. ושנו חכמים הוי זהיר בק"ש ובתפלה כדי שתנצל מדינה של גיהנם:

*בני* אהבו את הענוה ובחרו בשפלות. מפני שהקב"ה אוהב את הענוים והשפלים ונמוכי הרוח. ואם תהיו שפלים ונמוכי הרוח. לא יתקנאו בכם בני אדם:

*ושנו* חכמים הוי אוהב את הענוה. כדי שתמלא ימיך. ושנו חכמים בתחלת מסכת ד"א דרכן של ת"ח עניו ושפל רוח זריז וממולא. עלוב ואהוב לכל יודעיו. ושפל רוח לאנשי ביתו. ירא חטא. ודורש כל אדם לפי מעשיו. שואל כענין ומשיב כהלכה. וכל המשפיל את עצמו מגביהין אותו. וכל המגביה את עצמו משפילין אותו. וכן אומר. זאת לא זאת השפלה הגבה. והגבוה השפיל:

*וכן* תנא דבי אליהו ההוגים כיונים. והמנהמים כדובים ~והמצפצפין~{אלטונא תקח: והמנפנפין} בידיהן. הבועטין ברגליהם. והמהלכין בראשי אצבעותיהן. עליהן הכתוב אומר אל תבואני רגל גאוה וגו'. ותנא דבי אליהו המאוסין בעיניהן והמבוזין בפני נפשם. והכובשין את יצרן והמשפילין את רוחם. עליהם הכתוב אומר. כה אמר ה' גואל ישראל קדושו לבזה נפש למתעב גוי לעבד מושלים. מלכים יראו וקמו שרים וישתחוו. ועניים ושפלי רוח ובעלי הבטחה ונוחי התשחורת עליהם הכתוב אומר ותגזר אומר ויקם לך ועל דרכיך נגה אור:

*ותשנאו* מדת הגאוה וגסות הרוח. מפני שהגאוה מלבוש הבורא יתברך. ולו יאות הגאוה והגדולה והיא מדה שנואה מאד. בעיני המקום והבריות כי יתרחקו הבריות מבעלי גסי הרוח הרחקה יתירה והגאוה מוכנת לתקלות רבות. ובעליה לא ינצלו מן המכשלות. שנאמר לפי שבר גאון וגו':

*בני* אהבו את הצניעות. שכל מי שהוא צנוע בדרכיו אינו נכשל בעברה. והקב"ה ברא עולמו בצניעות. ונתן את התורה בצניעות. ואוהב מאד את הצנועין ואינו מקפח שכרן ותשמרו עצמכם מן הפריצות. ודברי הנבלות. מפני שהן סרסורים רעים. ומבואות פתוחות לזנות. וכל המנבל את פיו מעמיקין לו גיהנם. ואפי' נחתם עליו גזר דין של ע' שנה לטובה נהפך עליו לרעה:

*בני* אהבו מעלת הבושת ותחזיקו בה. שכל המתבייש. לא במהרה הוא חוטא וינצל מן העונות והחטאים. וזוכה לגן עדן:

*ושנו* חז"ל אל תאמר אחניף לזה שיאכילני. ולזה שישקני ולזה שיכסני. ולזה שילבישני. מוטב שתתבייש מעצמך ואל תתבייש מאחרים. אל יביישוך שפתותיך. ואל יכזב פיך ואל יקללך לשונך. ואל יכלימוך שניך ואל תשתחוה לדבריך:

*ושנאו* העזות שכל מי שהוא עז פנים. יורש גיהנם והוא הנקרא רשע. ולא חרבה ירושלים אלא מפני שלא היה להן בושת פנים זה מזה:

*בני* בחרו במדת האמונה מפני שהיא ממדות הבורא. וכל הזוכה בה. זוכה ויושב במחיצתו של מקום. ולא עוד אלא שבכל מקום שהנאמנות מצויה. שם הברכה והגדולה מצויה ושנאו הגזל והגנבה שהמקום שונא אותה. וכל הגונב והגוזל דבר מחבירו. מעלין עליו כאילו הרגו. וכל מה שהאדם גוזל וחומס בעולם הזה. אינו יוצא מעולמו עד שאחרים בוזזין אותו:

*בני* אהבו את התמימות שהקב"ה חפץ בתמימים וכל מי שהולך בתמימות עם האל והבריות. הקב"ה משמרו מן החטאים והעונות. ומציל את נפשו מדינה של גיהנם:

*ושנאו* את הרמאות שכל מי שהולך ברמאות עם חברו. בידוע שהוא חורש רע עליו. וסופו לשקר ולכחש לו וכל המכחש ומשקר בחברו. כאילו מכחיש את המקום שהוא אמת:

*בני* אהבו מדת הרחמנות שהיא ממדות הבורא. ולא היה העולם מתקיים. אלמלא ששיתף בו הקב"ה מדת הרחמנות וכל המרחם על הבריות. מביא טובה לעולם ומרחמין עליו מן השמים. ושנאו את האכזריות שכל המתאכזר על הבריות. מביא חרון אף עליו ועל כל העולם כולו. והקב"ה נפרע ממנו באכזריות:

*בני* אהבו מדת הרצון שכל מי שהוא רצוי ומקובל מן הבריות למטה. בעבור שיודע לרצותם בדבריו ולדבר להם בלשון רכה. בידוע שהוא רצוי ומקובל למעלה שכל שרוח הבריות נוחה הימנו. רוח המקום נוחה הימנו והקב"ה מעלה אותו למעלה ושררה:

*ושנאו* מדת הכעס מפני שהכעס מסלק את הדעת. והמדה הזאת אות לשוטים ולסכלים וכל הכועס עיניו כהות. ויצר הרע מתגרה עליו וגורם לו לחטוא:

*בני* בחרו במדת שם טוב בעבודת המקום כי הקב"ה בעצמו חוזר לקנות שם טוב בעולמו. ושם טוב גדול מכל היחסים. ויקר מכל כסף וזהב שבעולם ושנאו את מדת שם רע. המגיעכם בהבלי העולם כי היא חרפה וגנות. ומוציאים את האדם מן העולם. וכל זמן שאדם מתכוין להגדיל שמו בהבלי העולם שמו מתמעט והולך. שכל הרודף אחר הכבוד. השררה בורחת ממנו:

*בני* בחרו במדת יצר טוב. מפני שנברא מן העליונים ממקום טהרה וקדושה ודרכו הולך אחר טבע הנשמה. אשרי מי שמגביר עליו יצר טוב ומחזיר נשמתו טהורה לבעליה כדרך שנתנה בגוף ותגערו ביצר הרע וזבחו אותו לפני הבורא כדי שלא יכשיל אתכם. ולא יחטיאכם ויטרידכם מחיי העולם הבא. כי הקב"ה ברא אתכם צדיקים וישרים ולפיכך אל תשתעבדו ליצר הרע שבלבכם ואל תשמעו אליו:

*בני* בחרו בתשובה שהיא מגעת עד כסא הכבוד. והקב"ה מקבל שבים ומקרבן אצלו ומושיבן לפניו והשתדלו לשוב בתשובה שלימה לפני הבורא קודם ביאת הפורענות והמקום יקבל תשובתכם וימחול על כל עונותיכם:

*בני* בחרו במעלת החכמה. שהיא מתנה נתונה לאדם מאת הקב"ה. ומביאה את האדם לידי יראת שמים ולעושר וכבוד וחיים בעולם הזה. ולירש חיי העולם הבא ומגינה על האדם מן החטאים והעצלות ומצילתו מדינה של גיהנם:

*ושנאו* את השטות והסכלות. מפני שהכסיל מגנה את עצמו ומגנה את אביו ואת אמו ואת כל משפחתו ומאבד ממונו וחייו מן העולם הזה. ומכרית נפשו מן העולם הבא:

*בני* בחרו במדת העושר והשתדלו לקנות עושר ונכסים באמונה וביושר ותזכו בעולם הזה ולעולם הבא. מפני שלא נבראת מדת העוני. אלא כדי שיזכו העשירים בה וינצלו מדינה של גיהנם. והעושר הזה היא מתנה נתונה מאת המקום. ואל יאמר האדם העשיר. כחי ועצם ידי עשה לי את החיל הזה. כי הממון הזה כנפים יש לו ופורח השמים. והיום האדם עשיר. ולמחר הוא הולך וחולף לו:

*בני* בחרו במדת הזריזות. שלא נברא האדם אלא שיהיה זריז ומהיר במלאכתו והאדם הזריז ממנין אותו על עבודת המלכים והשלטונים וכל מי שמתכבד במלאכתו מלאכתו מכבדתו ונכסיו מצליחין ושנאו את העצלות מפני שהיא מדת הפתאים וחסרי לב. וסימן לעצלות עניות:

*בני* בחרו במדת ההסתפקות מפני שהיא ממדת החסידים המסתפקים בין ברב בין במעט וכל הנהנה מיגיעו ומסתפק. קונה לו חיי העולם הזה והבא. ומוצא קורת רוח ומנוחה בעולם הזה. ואינו בא לידי חולי מעים וכאב לב ואיזהו מסתפק זה השמח בחלקו שחננו הבורא:

*ושנאו* מדת זולל וסובא מפני שהיא מדת הרשעים וסופו לבוא לידי עניות. ומביא לעצמו חלאים גדולים וכבדים וסופו יורש גיהנם:

*בני* בחרו במדת הנדיבות שלא נבנה העולם. עד ששיתף בו הקב"ה מדת הנדיבות. והנדיבות מורה על היחס וחסידות:

*ותשנאו* מדת הכילות שכל מי שעינו צרה מוציאתו מן העולם. מפני שמסיר בטחונו מן המקום ותולה בטחונו על ממונו והוא מן המדות הגרועות שימצאו בבני אדם. דבר קשה עין הרע. שהוא שקול כנגד כל החלאים כלם וכל מקום שעין הרע שולטת אוכלת ממונו. המשים עין הרע על חברו כאילו הרגו:

*בני* אהבו את השלום שכל מקום שהשלום מצוי. שם יראת שמים מצויה. גדול השלום שאפי' העליונים צריכים שלום כ"ש התחתונים ואפי' המתים צריכין שלום כ"ש החיים בקשו השלום ורדפו אחריו שהקב"ה אוהב את השלום. ומתחילת ברייתו של עולם נתעסק לברוא דבר של שלום והוא האור. ולא עוד אלא שכל הברכות טובות ונחמות טובות שהקב"ה מביאן על ישראל חותמיהן שלום:

*ותברחו* מן המחלוקת מפני שהוא דבר שנאוי מאד בעיני המקום שמצינו שויתר על ע"ז. ולא ויתר על המחלוקת. ואפילו כדי לעשות סייג וגדר למצות התרחקו מן המחלוקת כי המחלוקת מביאה את האדם לידי מלקות ולידי סכנת נפשות:

*ושנאו* מדת הרכילות ולשון הרע שהן טורדין את האדם מן העולם הזה והבא. שכל המספר לשון הרע הקב"ה דוחפו לגיהנם ותלוי בלשונו בגיהנם. מפני שמביא שלש פורענות גדולות בעולם ואלו הן. מחלוקת וע"ז. וגלות. וכל מי שיאמין אל הרכילות לא ישאר לו אוהב ואפי' יהיה לו חביב וקרוב:

*בני* אל תתפארו בנפשכם. ואל תתנשאו בעצמכם על הבריות בשביל מעלותיכם ובשביל תורה ומעשים טובים שקדמתם. אלא תשפילו עצמכם ותכניעו לבבכם ורוחכם לפני כל אדם. ותהיו כאסקופה התחתונה שהכל דשין בה וכיתד נמוכה שהכל תולין בה:

*בני* אם חס ושלום לקיתם בממונכם או בגוף אל תתרגזו ואל תתקצפו נגד הבורא אלא הצדיקו עליכם הדין. וקבלו כל דבר מאהבה. וזכרו את איוב שלקה בגופו ובבניו ובבנותיו ובממונו ולא חטא בשפתיו ולא נתן תפלה לאלהים:

*בני* אל תתורו אחרי לבבכם ואחרי עיניכם מפני שהם שני סרסורים רעים לגוף שהעין רואה והלב חומד והגוף עושה העברה ואין לך אבר באברי האדם שיגרום לו מכשול כמו העינים (שמהם בא חטא הראשון בעולם) וזכרו את שמשון שהלך אחרי מראה עיניו מה עלתה לו:

*בני* אל תשבו עם המינים ואל תתווכחו עמהן בדברי התורה פן תמשכו אחריהם ויביאו אתכם אל הבוז והקלון בעולם הזה וסופכם יורשין גיהנם ח"ו:

*בני* אם ידברו אחרים בכם דבר רע גדול לא תגדילו אותו יותר מדאי ואל יהי בעיניכם גדול אבל יהי בעיניכם כקטן כדי שתניחו מקום לשלום וכן אם אמרתם על אחרים דבר רע קטן אל תאמרו מה אמרנו הלא דבר קל הוא ומה בכך אבל יהי בעיניכם כגדול עד שתלכו ותפייסו אותו ותרבו עליו ריעים עד שתפייסו אותו פיוס גמור וריצוי שלם:

*בני* יהי פרקכם נאה ושמועתכם נאה וטובה והשתדלו להוסיף על השמועה הטובה כדי שיבחרו בכם הבריות וידבקו בחברתכם ויתקרבו אצלכם כי כל מי שפרקו רע ושמועתו מגונה לא ימצא חברים ויתרחקו הבריות ממנו ויסורו מעליו:

*בני* אהבו את התורה ותכבדו אותה ואת לומדיה שכל המכבד את התורה גופו מכובד על הבריות. וכל המחלל את התורה ואינו מכבדה כראוי גופו מחולל ומבוזה על הבריות:

*בני* אם תראו חבריכם תאבים וחפצים בדבר שבידכם וברשותכם למלא חפצם תשתדלו לעשות חפצם ובטלו רצונכם מפני רצון חבריכם שכן עשתה רחל ללאה ותעבירו רצונכם ורצון חבריכם מפני רצון אביכם שבשמים כדרך שעשה יעקב שלא נשק ליוסף כשהיה קורא ק"ש:

*בני* אל תלשינו חבריכם בדבר שיבא להם שום היזק בסבתכם לא בגוף ולא בממון מפני שהלשון נכנס תחלה לדין וכל המלשין את חברו אין לו רפואה ואם נשמרתם מלשון הרע תהיו כל ימיכם בשלום:

*בני* התרחקו מן הכיעור ומן הדומה לכיעור שמא יחשדו אתכם בדבר עבירה ואפי' במה שאין בכם שכל המביא עצמו לידי חשד אל יאשים את חושדיו אלא יאשים הוא {אלטונא תקח: את} עצמו מפני שהוא בעצמו גורם לו שם רע וחשד:

*בני* התרחקו שלא יתרעמו עליכם בני אדם שמא תצטרכו להתרעם על אחרים ותוסיפו לחטוא:

*בני* אם תרצו ללמוד תורה או דבר חכמה או דרך ארץ אל תאמרו על מה שלא שמעתם שמענו (ואני אומר אפי' כבר שמעת שמע עוד ויהיה לך לזכרון טוב ואם שמוע בישן תשמע בחדש) ואם ישאלו אתכם דבר ואין אתם בקיאין בו אל תתביישו לומר אין אנו יודעין אבל תאמרו למדוהו לנו:

*בני* אם תבטיחו חבריכם בשום דבר השתדלו להביאו לידי גמר כדי שתהא מבטיחין ועושים מדברים ומקיימים שכל מי שמבטיח ואינו עושה עליו הכתוב אומר למדו לשונם דבר שקר וגו':

*בני* אהבו את התוכחה וקנו את המוסר כי יביא אתכם להצלחת העולם הזה וינחילו אתכם חיי העולם הבא:

*בני* אהבו את כל אדם איש כפי מעלתו ותהיה לשונכם רכה עם כל אדם כי בלשון רכה יכנעו הקשים וישחו הגאים והאויבים יהפכו לאוהבים:

*בני* הוו יראים וחרדים ונרתעים מחטא הקל פן יביאכם חטא הקל לידי חטא חמור שעברה גוררת עברה והוו רצים למצוה קלה שהיא תביאכם לעשות מצוה חמורה שמצוה גוררת מצוה:

*בני* יהי כבוד חבריכם חביב עליכם כשלכם ואל תתכבדו בקלונם שכל המתכבד בקלון חברו אין לו חלק לעוה"ב:

*בני* אם חפצים אתם שתדבק בכם אהבת הבריות הוו נושאים ונותנים באמונה ביושר בצדק והוו נושאין ונותנין בטובתן ואל תספרו בגנותן ויהיו דבריכם עמהן נוחים וערבים כדי שתהיו אהובים למעלה ונחמדים למטה:

*בני* אם תרצו להתרחק מן החטא תחשבו בסופו כי כפי עריבות החטא ומתיקותו בשעת עשייתו כן יהיה מרירות בסופו:

*בני* תעשו המצות על דרך האהבה ואם עשיתם מצות הרבה יהיו בעיניכם מעטים לפי חיובכם בהם:

*בני* אם עשיתם טובה וגמילות חסדים וצדקה אל תאמרו משלנו הטבנו אלא ממה שהטיבו לכם מן השמים לפיכך צריכין אתם ליתן שבח והודאה לבורא שספק לכם טובה והיטיב לכם ואם היטיבו לכם מן השמים דבר מועט יהיה בעיניכם הרבה ואל תאמרו בשביל מעשה ידינו שהם הגונים הטיבו לנו אלא בשביל מעשינו שאינם הגונים ודרכינו שאינן מתוקנין היטיבו לנו כענין שנאמר משלם לשונאיו אל פניו להאבידו:

*בני* אם הרעותם והרשעתם מעט יהיה בעיניכם הרבה ואמרו אוי לנו שחטאנו אוי לנו שבא דבר עברה ומכשול לידינו אם הרעו לכם מן השמים יהיה בעיניכם דבר מועט ואמרו (בלבבכם) ~כ~{אלטונא תקח: ב}מעט נגבינו מחובותינו והלא הרבה רעה יותר מזה היתה ראויה לבא עלינו לפי רוב עונותינו:

*בני* תחשבו על דבריכם קודם שיצאו מפיכם כי משיצאו מפיכם לא תוכלו להשיבם כאשר לא יוכל המורה בקשת אחרי שירה החץ להשיבו אליו:

*בני* תחשבו על כל מעשיכם ותתקנו כל עניניכם לעשותם במוסר ובדרך ארץ תצדקו עליכם הדין לעולם ותוציאו עצמכם מן ~התערומות~{אלטונא תקח: התרעומות}:

*בני* לעולם הוו דנין את כל האדם לכף זכות ואל תכריעו אותם לכף חובה שכל המכריע את חבירו לכף חובה מפריד החברה. וסוגר דלתי השלום. ופותח דלתי התחרות והאיבה ולא עוד אלא שמן השמים ידינו אותו לכף חובה. וכל המכריע חברו לכף זכות ידינו אותו מן השמים לזכות:

*בני* הוו ששים ושמחים במה שחננכם הבורא מן הטובה והממון. ואפי' הוא דבר מועט שכל מי ששמח בחלקו. נקרא עשיר. ואפי' הוא עני. וכל מי שאינו שמח בחלקו נקרא רש. ואפי' אם הוא עשיר גדול:

*בני* אם באה מצוה לידכם אל תתרפו לעשותה. שאם תתרפו במצוה אחת סופכם להתרפות באחרת. ואם עברתם על דברי תורה ברצונכם מעבירין אתכם ברצונכם ושלא ברצונכם:

*בני* אל תחמדו ממון חבריכם ואל תתנו עיניכם בממון שאינו שלכם ואל תקחוהו לעצמכם כי אם נטלתם את שאינו שלכם סוף שיטלו את שלכם מכם:

*בני* אל תהיו רגילים בנדרים שכל המרגיל בנדרים סופו למעול בשבועה. ותחלת נדרים פתח לאולת:

*בני* אל יהי עסקכם עם הנשים. ואל תנהגו עמהן קלות ראש. שכל מי שעסקיו עם הנשים. סורו רע. והוא תחלת פתח לניאוף. וסופו יורש גיהנם:

*בני* אל תערבו את חברכם בממון. על מנת לפרוע משלכם. ודעו כי הערבות. מפתח העניות:

*בני* אם לקחתם ממון בהלואה תסגלוהו על בטוח כדי שלא יכלה הקרן. ויהיה לכם מה לפרוע. שכל מי שמלוה מעותיו ירצה להפרע. ואם הלויתם ממון לאחרים אל תתביישו לבקש ממונכם אלא תחזרו עליהם. ותפקדו אותם מדי יום (לחקור מעמדם אולי תוכלו הועיל להציל ולהוציא את שלכם. משא"כ אחר שידע שא"ל מה לשלם אסור לנגוש ב"ח ישראל אפי' לעבור לפניו אסור) ביום. כי הבושת ההוא יכול להביאכם אל הבוז ואל הקלון:

*בני* אל תתביישו ללמוד תורה וחכמה מכל אדם. אפי' מן הקטנים מכם כי לא הביישן למד. ודעו כי הבושת ההוא. רע מן החציפות ומן העזות:

*בני* הוו יושבין עם החכמים והתרחקו משבת עם הכסילים לפי שאין כבודו של אדם וקלונו אלא בישיבתו:

*בני* אל תהיו כאסקופה העליונה שמנגפת הרגלים ולא כאמצעית שכל היושב עליה זועף וסופה להסתר. אלא הוו כאסקופה התחתונה. שרוב בני האדם דורסין אותה וסוף כל הבנין כלו נסתר והיא במקומה עומדת:

*בני* אם תראו אדם חכם יותר מכם אל תאמרו מפני מה זה האיש חכם יותר ממנו. מפני שלא שמשתם כיוצא בו. ולא נתעסקתם בחכמה כמוהו. לפיכך השתדלו לקנות החכמה והמוסר. מפני שהן עיני האדם. שמראין לו לאדם הדרך הטובה והישרה. וכן אם ראיתם עשירים גדולים יותר מכם. אל תתקנאו בהם. ואל תאמרו מפני מה האנשים האלו יותר עשירים ממנו מפני שהעושר בא לו לאדם מאת הבורא. או שמא היו זריזין במלאכתן ובעניניהן יותר מכם או אפי' אילו הייתם זריזין מהם וחריפים לעשות מלאכתכם ועניניכם יותר מהם. דעו בני שאין כל אדם זוכה לשתי שלחנות העולם הזה והבא. ושמא אותם העשירים קבלו שכרם בעולם הזה. וגמולכם צפון לעולם הבא. לפיכך אל תהרהרו אחר רצון הבורא. וכן אם ראיתם אדם נאה בעל קומה יפה תואר ויפה מראה יותר מכם אל תתקנאו בו. כי ביום המיתה אתם שוין וחשובין כנבלה. ולא עוד אלא שהנבלה יהנו בעליה מן העור. ומן האדם אין כל בריה נהנית ממנו כלום:

*בני* הסתכלו בג' דברים ולעולם לא תבאו לידי הרהור עברה ועון. בני דעו מאין באתם ולאן אתם הולכים. ולפני מי אתם עתידין ליתן דין וחשבון. ואמרו חכמים אמר הקב"ה אם עשית דברי בשמחה פמלייא שלי תצא לשחרך ואף אני בעצמי אצא לקראתך ואומר לך בואך בשלום דברי אלה הרציתי לפניך. מה שתרצה עשה שלא תאמר לא הותרה בי:

*בני* אהבו את המוכיחים אתכם {מעלות המדות: מפני שהן מביאין אתכם} לחיי העולם הבא ושנאו (אין במשמע שנאה זו אלא העדר אהבה בלבד. כי המשבחין בדבר אמת כדין עושין. ודבר ראוי הוא לחזק ידי עושי טוב (עיין בעלית הבטחון) רק שלא יפליגו בשבח אפי' באמת. אבל אומרים מקצת שבחו של אדם בפניו. מ״מ לא יאהוב אדם לשמוע שבחו. כדי שלא יתגאה ושלא יקבל עולמו. אבל יאהוב אדם לזכות לכתר שם טוב באמת שהוא למעלה מכל הכתרים) את המשבחים אתכם אפי' במעלה שיש בכם. וכל שכן שתשנאו המשבחים אתכם במעלה שאינה בכם מפני שהן מחניפין לכם ולפיכך ראוין לשנאותן תכלית שנאה:

*בני* אהבו לילך תמיד לבית הכנסת כדי להתפלל. וכדי שתטלו שכרכם בכל יום שאפי' על פסיעותיכם אתם מקבלים שכר:

*בני* אהבו את המדרש ואת חכמי התורה כדי שתזכו ויבואו בניכם לתלמוד תורה. אם רצת לכבוד חכם. יהיה לך בנים ובנות נתונים למעלה. ואם רצת לכבוד עני. יהיה לך בנים ובנות עוסקי תורה. ומקיימי מצות בישראל. אם ראית עני חבירך שנתדלדל ומטה ידו עמך אל תחזירהו ריקם. שומר מצוה לא ידע דבר רע. אם הלוית סלע או מאומה לעני בשעת דחקו. יתקיים עליך אז תקרא וה' יענה. אם גדלת עצמך בפני חברך הקב"ה משפילך. ואם בזוך אחרים בין בישיבה בין במסיבה עשה עמהם שלום כדי שיבא שלום וינוח על משכבך:

*בני* אהבו את תלמידי חכמים. שנוהגין בעצמן כדרך שת"ח נוהגין. ותכבדו אותן כבוד גדול והמקום יכבד אתכם ויעלה אתכם אל המעלות העליונות. ואי זהו דרכן של ת"ח. כך שנו חכמים חמש עשרה מדות נאמרו בתלמיד חכם נאה בביאתו חסיד בישיבתו. ערום ביראה. פיקח במעשיו. מכיר את מקומו. שמח בחלקו ואינו מחזיק טובה לעצמו. כונס. זכרן. מרבה לחשוב שואל ומשיב. שומע ומוסיף על כל פרק דבר. הולך אצל החכמים ולומד על מנת לעשות:

*תלמיד* חכם צריך שיהא צנוע באכילה ובשתיה. לא יאכל מעומד ולא ישתה מעומד ולא יקנח את הקערה. ולא ~ילקק~{אלטונא תקח: ילקלק} בשפתותיו ולא יגסה בפני חבירו. ויהיה צנוע ברחיצה. ובסיכה. ובעטיפתו. ובהליכתו וברוקו ובקולו. ובמעשים הטובים. מיעוט שחוק מיעוט שינה. מיעוט תענוג מיעוט הן הן. מיעוט לאו לאו:

*בארבעה* דברים ת"ח ניכר. בכוסו. בכיסו. ובכעסו. ובעטיפתו. וי"א אף בדיבורו. הדר תורה חכמה. הדר חכמה יראה. הדר יראה ענוה. הדר ענוה צניעות: 

*ארבעה* דברים גנאי לת"ח לא יהא מחשיך בדרך. ולא יצא מבושם לשוק ולא יכנס לבית המדרש באחרונה. ולא ירבה ישיבתו עם עמי הארץ:

*צניעות* גדול צריך לו לת"ח להיות נוהג בעצמו ככלה הזו. כדי שילמדו ממנו שאר בני אדם ממעשיו הטובים. מה הכלה הזו כל זמן שהיא בבית אביה. היא מצנעת עצמה וכשהיא יוצאה לשוק מפרסמת עצמה ואומרת כל מי שהוא יודע בי עדות יבוא ויעיד עלי. כך תלמיד חכם צריך שיהא צנוע בדרכיו. ומפורסם במעשיו הטובים רודף אחר האמת. ולא אחר השקר. אחר האמונה ולא אחר הגזל. אחר השלום ולא אחר המחלוקת. אחרי הארי. ולא אחרי האשה:

*לעולם* יהא אדם יודע אצל מי עומד ואצל מי יושב. ואצל מי אוכל ושותה. ומשיב ומסיח ואצל מי חותם שטרותיו:

*לעולם* לא יהא אדם ער בין הישנים. ולא ישן בין הערים. ולא בוכה בין המשחקים. לא שוחק בין הבוכים. לא עומד בין היושבים. ולא יושב בין העומדים. ולא קורא בין השונים. ולא שונה בין הקוראים. כללו של דבר אל ישנה אדם ממנהג הבריות. ולכניסה. הגדול קודם. לבית הכלא. קטן קודם. לבית ועד הגדול קודם. לברכה. הגדול קודם. והמהלך שואל בשלום היושב. לא ישב אדם לפני מי שהוא גדול ממנו. בא לפרוס על הככר פורס ממקום הצלי שבו. בא לאכול צנון ובצל אוכל ממקום העליון. ולא יהא נוטל את הככר ויתלוש בשיניו ויחזירה על השלחן. וכשבא לשתות ברבים. הופך עצמו לצד אחד ושותה. לא יהא עומקן. ולא גרגרן. ולא נוקרן. ומוותר על קללתו. ואינו מתכבד בקלון חבירו. תחילת עברה הרהור. שניה לה ליצנות. שלישית לה גסות הרוח. רביעית לה אכזריות. חמישית לה הבטלה. ששית לה שנאת חנם. שביעית לה עין הרע. הוא ששלמה אמר. כי יחנן קולו אל תאמן בו. כי שבע תועבות בלבו:

*הוי* רך כקנה שהרוח מנשבת בו לכל צד שתרצה שאין התורה מתקיימת. אלא במי שרוחו נמוכה עליו ולא במי שרוחו מושלת עליו. לפיכך נמשלה התורה למים. מה המים הללו אין דרכן להלך במקום גבוה אלא במקום נמוך. כך אין התורה שורה אלא במי שרוחו נמוכה עליו:

*כל* המעביר על מדותיו. מעבירין לו על כל פשעיו שנא' מי אל כמוך נושא עון ועובר על פשע:

*כל* המתנבל על דברי תורה. סופו להתחכם בהן שנאמר אם נבלת בהתנשא:

*כל* המתחכם בדברי תורה. מוסיפין לו חכמה על חכמתו. שנאמר תן לחכם ויחכם עוד:

*כל* המזלזל דבר אחד מן התורה חייב כרת. שנאמר כי דבר ה' בזה ואת מצותו הפר הכרת תכרת הנפש ההיא עונה בה:

*כל* ת"ח המזלזל בנטילת ידים הרי זה מגונה. אורח מכניס אורח מגונה ממנו. אורח מטריח אורח מגונה ממנו:

*שבעה* דברים בגולם מדבר בפני מי שהוא גדול ממנו. ונכנס לתוך דברי חבירו. ונבהל להשיב. שואל שלא כענין ומשיב שלא כהלכה. ואומר על אחרון ראשון ועל ראשון אחרון. ועל מה שלא שמע אומר שמעתי. ואינו מודה על האמת:

*לעולם* תהא נאה בכניסתך. ותהא נאה בביאתך. ותהא ממעט את העסק ועסוק בתורה. ההולך אחר רבו אינו רשאי ליפטר מאחריו עד שיטול ממנו רשות. היו שני תלמידין שקולין זה כזה כשנכנסין בעל הבית נכנס תחלה ואורח אחריו. וכשהן יוצאין. אורח יוצא תחלה ובעל הבית אחריו. הנפטר מרבו בין כשהוא גדול בין כשהוא קטן אומר לו הריני נפטר:

*לעולם* לא יפטר אדם לא מאצל חברו. ולא מאצל רבו אלא ימתינו עד שיטול ממנו רשות וילמדו כל אדם ד"א מן השמים. שאמר לו לאברהם אבינו אברהם אברהם כלום אני צריך לך. אמר לפניו רבונו של עולם הן:

*ואל* יכנס אדם פתאום לבית חברו. וילמדו כל אדם ד"א מן השמים. שעמד על פתחה של גן עדן. וקרא לאדם שנאמר ויקרא ה' את האדם ויאמר לו איכה. ומעשה בזקנים שהלכו למלכות הפנימית. והיה להן פלוסוף אחד חבר שם. ואלו הן רבן גמליאל. רבי יהושע. רבי אלעזר בן עזריה. ורבי עקיבא. אמר לו רבי יהושע לרבן גמליאל. רבי רצונך נלך ונקביל פני פלוסוף חברינו. אמר לו הן. הלך רבי יהושע וטפח לו על הדלת. והיה פלוסוף ההוא {אלטונא תקח: מ}חשב בדעתו ואומר אין זו ד"א אלא של חכם. לעולם יהיו כל בני אדם חשובין בעיניך כליסטים. והוי מכבדן כרבן גמליאל:

*הנכנס* לבית בעל הבית. כל מה שיגזר עליו בעה"ב יעשה. ולא יהא קפדן בתוך סעודתו. מניחין פאה במעשה אילפס. ואין מניחין פאה במעשה קדירה. לעולם תהא דעתך מעורבת עם כל הבריות. אל יאחוז אדם פרוסה כביצה בידו. והאוחז פרוסה כביצה בידו הרי זה רעבתן. וכמה ~אלטונא תקח: פעמים~ הוא שותה שנים ד"א. ג' מגסי הרוח. שנים שיושבין על שלחן אחד הגדול שבהן שולח ידו תחלה ואח"כ הקטן. והשולח ידו בפני מי שהוא גדול ממנו הרי זה גרגרן. לא יאכל אדם עד ד' שעות. חמין רובן קשין לגוף ומיעוטן יפין. היין רובו קשה לגוף ומיעוטו יפה:

*שלשה* דברים שקולין זה כזה. החכמה. והיראה. והענוה: *הנכנס* לבית חבירו אל יאמר תנו לי ואוכל עד שיאמרו הם. מזגו לו את הכוס. שוחה ושותהו. וכמה הוא שותה. בחמין ג' פעמים. בצונן ד' פעמים. אמר ר' יהודה בד"א בכוס של גליל אבל בכוס שביהודה. שוחה ושותה כל צרכו. לא יאמר אדם לחברו בא ואאכילך מה שהאכלתני. שזה דרך הרבית. לא ישלח אדם לחברו חבית של יין. ויתן על פיה שמן שזו דרך המיתה. לא יאמר אדם לחברו סוך שמן מפך ריקם. מפני שמניח בו טובת הנאה בחנם. ואל ישקה אדם לחברו יין חדש. לשם יין ישן. שזה דרך הגזל. היה שופה יין לחמר. אל יאמר סלקו את זה ותנו את זה שזו דרך הגזל. אל יאמר בכמה חפץ זה. והוא אינו רוצה ליקח. מפני שמשביע דעתו של מוכר. לא יפרוס אדם פרוסה על גבי הקערה אבל מקנח אדם קערה בפרוסה. לא ילקט אדם פרורין ויניח על גבי השלחן מפני שממחה דעתו של חברו. ולא ישוך מפרוסה ויפזרנה בקערה ולא ישוך אדם את הפרוסה ויתננה לחברו. לפי שאין דעת הבריות שוה. ולא ישתה אדם מן הכוס ויתננו לחברו. מפני סכנת נפשות:

*חמשה* דברים אמר ר' עקיבא אין מניחין בשר חי על גבי הפת. ולא קערה על גבי הפת ואין זורקין את הפת ואין יושבין על השלחן שיש בו אוכלין. מפני שמשבחים את האוכלין. והנכנס לסעודה לא יטול חלקו ויתננו לאחרים. או לשמש שמא יארע דבר קלקול בסעודה. אלא יטלנו ויניחנו לפניו. ואחר כך יתננו לו. אורחין הנכנסין אצל בעל הבית. אינן רשאין ליתן משלפניהם כלום. לא לבנו של בעל הבית. ולא לשלוחו. אלא אם כן נטלו רשות מבעל הבית:

*ומעשה* באדם אחד שהכניס אצלו ג' עניים בשני בצורת והיו לו ג' בצים והניחן לפניהן. בא בנו של בעל הבית. ונטל א' מהן חלקו ונתן לו. וכן השני. וכן השלישי. וכיון שראה בעל הבית ג' בצים ביד בנו עמד בעל הבית והגביהו מלא קומתו וחבטו בארץ ומת. אף אשתו כיון שראתה בנה מת. עלתה לראש הגג והפילה עצמה משם ומתה. אף אביו כיון שראה כן שמתו בנו ואשתו. עלה לראש הגג והפיל עצמו משם ומת. הרי שלשה נפשות נהרגו על דבר זה:

*הרוחץ* מנעליו ויצא לשוק. הרי זה מגסי הרוח. סנטרו לצדדין. וכובעו מאחריו. וירכתו על חברתה ורצועות תפילין בידו מחזירין. כשהוא בשוק. הרי זה מגסי הרוח. וכל גסי הרוח נדמין לע"ז שנא' ולא תביא תועבה אל ביתך וגו'. ולהלן הוא אומר תועבת ה' כל גבה לב. נאמר כאן תועבה ונאמר להלן תועבה. מה תועבה האמורה כאן ע"ז. אף תועבה האמורה להלן ע"ז. נאמר להלן יצאו אנשים בני בליעל ונאמר כאן ובליעל כקוץ מונד כלהם. אלא הוו גבורים לילך בדרכי המקום שאין גבור אלא ההולך בדרכיו. שנאמר ברכו ה' כל מלאכיו גבורי כח עושי דברו. לכן בני בחרו במעלת ד"א. מפני שאין בכל המדות טובה הימנה. ובעבורה יזכה האדם ויגיע לכל שאר המדות. ואלהינו יזכנו להבין דרכה ולידע את מקומה. ברחמיו הרבים וחסדיו הגדולים אמן:

%% פרק ו

*ז"ל* ר"י אבוהב במנורת המאור שלו כשהשכל הנאות נאצל על מי שהוא בעל מדות טובות. ושלם בדרך ארץ ורודף אחר אהבה ושלום עם בני אדם השכל שהוא קנוי ממנו אין לו מניעה שלא יגיע ויחזור אל המקום אשר נחצב משם. אבל כשהאדם הרגיל עצמו במדות לא טובות ואינו משיג הדברים הנקראים דרך ארץ. או אינו רוצה להתעסק בהם. אפי׳ אם כפי מזגו השיג במושכלות. והיה עמלו בתורה. מונעות לו מדותיו מלהיות שלם. וגם אינו יכול לעמוד בבריאות נפשו לעבודת האל יתברך. ועז"א אם אין ד"א אין תורה ר"ל שאינו יכול להיות שלם בתורה ובמצות המעשיות. אשר הם לישוב בני אדם ושלותם. והוא דומה למי שזרע זרעונים טובים. בשדה זיבורית שהצומח ממנו אינו טוב. נמצא שידיעת דרך ארץ ויושר המדות מדריך האדם להיות שלם בתורתו. ועז"א איזוהי פרשה קטנה שכל גופי תורה תלוין בה. הוי אומר זו ד"א. וגרסינן פא״ע ארבעה דברים צריכין חזוק. ובפה"ק מרגלא בפומיה דרבי מאיר כו' (עיין מעמד ליום ראשון) מרגלא בפומיהו דרבנן דיבנה (עיין מעמד יום שלישי) מרגל' בפומיה דאביי (עיין מעמד יום רביעי) וגרסינן פ' אלו הן הגולין מצינו מן התורה מן הנביאים ומן הכתובים בדרך שאדם רוצה לילך מוליכין אותו. מן התורה. שנאמר לא תלך עמהם. וכתיב קום לך אתם. מן הנביאים. שנאמר אני ה' מלמדך להועיל מדריכך בדרך תלך. מן הכתובים. דכתיב אם ללצים הוא יליץ וגו'. וגרסינן חייב אדם לצאת ידי הבריות כדרך שצריך לצאת ידי המקום. מתנ"ך. שנאמר והייתם נקיים מה' ומישראל וכתיב אל אלהים ה׳ הוא יודע וישראל הוא ידע. וכתיב ומצא חן ושכל טוב בעיני אלהים ואדם למדנו שברשות האדם דרכו. ושחפץ הקב״ה באדם שיהא נקי לעיני בני אדם. ועל כן אמרו. כי במה שמדברים על האדם אחרי מותו. ניכר אם הוא בן עוה"ב. וסמכוהו על פסוק ואזניך תשמענה דבר מאחריך. על כן הרוצה להיות שלם במדותיו ובריא לעבודת בוראו ומרוצה לעם. ונקי מה׳ ומישראל ילמוד בדברי ד"א ויאהב לכל אדם ויותר לחבריו. ויהיו חביבים לו דברי חבריו ~מדברי~{אלטונא תקח: כדברי} עצמו שזהו שורש לרוב המוסרים הכתובים בתורה מהמצות המעשיות לאדם עם חברו. שהן נכללות בפסוק ואהבת לרעך כמוך ודרשו בו דעלך סני. לחברך לא תעביד. וזהו שלמד הלל לעכו"ם שבא אליו להתייהד על מנת שילמוד לו כל התורה על רגל אחד. ומי שיהא שלם בד"א וילמוד בתורה הוא שלם במדותיו. ויאהב השלום וירדוף אחריו. ויהא טוב עם ה׳ ועם אנשים. ויהא שלם בגופו ובממונו בעה"ז ובריא לעבוד האל יתברך ויזכה לחיי העוה"ב:

%% פרק ז

בד"א של ת"ח בראות רבותינו דעות בני אדם. איך הן חסרות. ואין עומדות על בוריין שיבחרו לעצמן הנהגה מדינית בדרך ישרה. ויקחו להם המדות היותר הגונות לגוף ולנפש דברו בהם כל אחד כפי דעתו. וכשראה רב אשי לחבר התלמוד. כתב דברי מוסרים אלו בין הפרקים אגב גררא. כדי שילמוד מהם הדרך הטובה. כל מי שירצה ללכת בדרכי היושר ולפי שהחכמים הם עיני כל ישראל. וכל שאר בני אדם משגיחים בהם. אם יראו להם מדה גרועה כדי שיעלילו להם תואנה. וידברו עליהם דופי. כן הם צריכין להיות פרושים עד קצה אחרון. ~ורחוק~{אלטונא תקח: ורחוקים} מכל חשד. לפי שיהא שם שמים נתקדש על ידיהם בפי {אלטונא תקח: כל} אדם. ויכספו הכל ללמוד תורה וללמדה. ויאמרו על לומדיה. אשריהם ואשרי יולדתם. ויהא שם שמים מתאהב על ידיהם כדגרסינן ואהבת. שיהא ש"ש מתאהב על ידך כו'. גם הזהירו רבותינו כי ת״ח לא יהא רגיל אצל ע״ה. כדי שלא יהא בעיניו כדבר חולין. כדגרסינן פד״מ. אר"א למה ת"ח דומה בפני ע"ה. בתחלה דומה לקתון של זהב כו'. וגם אמרו שלא יכנס שלא ברשות במקום גדולים. ואם אחד נכנס שלא ברשות. שיאמר אחד מהגדולים על עצמו. שהוא היה אותו שנכנס שלא ברשות. כדי שלא יתבייש חברו ברבים. וכדומה לזה. כדגרסינן בפ"ק דסנהדרין. ת"ר אין מעברין השנה אלא במזומנין לה. מעשה ברב"ג שאמר השכימו לי שבעה לעליה השכים ומצא שמנה אמר מי {אלטונא תקח: זה} שעלה שלא ברשות. ירד. עמד שמואל הקטן על רגליו ואמר. אני הוא שעליתי שלא ברשות. ולא לעבור השנה עליתי. אלא ללמוד הלכה למעשה הוצרכתי. א"ל שב בני שב. ראויות כל השנים להתעבר על ידיך. אלא שאמרו חכמים אין מעברין את השנה אלא במזומנין לה. ולא שמואל הקטן הוה. אלא איניש אחרינא הוה. ומחמת כיסופא הוא דעבד הכי (צ״ל שנתבטל מושב ב"ד בפעם ההיא כי מתוך שנפרד שמואל הקטן שהיה מהמזומנים באמת. עמדו כולם. והלכו לדרכם. וקבעו יום אחר לעבור השנה. אי נמי כיון דחזי ההוא דעלה שלא ברשות. מאי דעבד שמואל הקטן. ושמע מנה דלית בה כיסופא. אדרבה שבחיה הוא. דמהדר ללמוד הלמ"ע. אז עמד והלך לו אותו אדם הכוסף. וישב לו שמואל הקטן במקומו ובח"א הלך בד"א לחדודי) כי הא דקא יתיב רבי ודריש. והריח ריח שום. אמר מי שאכל שום יצא עמד ר"ח ויצא. עמדו כולן ויצאו. למחר מצאו ר"ש ברבי. א"ל אתה הוא שצערת את אבא. א"ל ח"ו לא תהא כזאת בישראל. וזה שיצאתי היה כדי שלא להלבין פניו של האוכל. ורבי חייא מהיכא גמר לה מר"מ. דתניא מעשה באשה אחת שבאת לבית מדרשו של ר"מ. אמרה ליה רבי אחד מכם קדשני בביאה. עמד רבי מאיר כתב גט כריתות ונתן לה. עמדו כולם כתבו ונתנו לה. ור"מ מהיכא גמר לה. ממעשה דשמואל הקטן. ושמואל הקטן מהיכא גמר לה. משכניהו בן יחיאל. דכתיב ויען שכניה בן יחיאל מבני עילם. ויאמר לעזר' אנחנו מעלנו באלהינו ונושב נשים נכריות. ושכניה גמר לה מיהושע. דכתיב ויאמר ה׳ אל יהושע קום לך. למה זה אתה נופל על פניך. חטא ישראל. א"ל רבש"ע מי חטא. אמר ליה הקב"ה וכי דילטור אני לך. לך והפל גורלות. ואב"א ממשה. דכתיב ויאמר ה' אל משה עד אנה מאנתם לשמור מצותי וגו'. וכל ת"ח הבוחר לעצמו דרך הישרה. הרי הוא מכבד התורה:

%% פרק ח

*עוד* הי"ל להזכיר הרבה דברים מהלכות ד"א. שהיא פרשה שכל התורה תלויה בה. והיא הלכה עמוקה מתהום. ואין לה חקר (וכבר דברנו בם בכמה מקומות מחדרי הבית האלהי. וגם שיירנו פאה *לנוה שאנן* המיוחד לכך בעז"ה) ועליה נאמר. הוי ערום ביראה. סמא דמילתא. אזלת למדינתא. הלך בנימוסה (ואל תהי סכל כפלוסוף. שהשליך כל כליו וקניניו מעליו. ובקש להתדמות לבהמה לכרוע לשתות מים וללקק בלשונו מן הבארות והנהרות. כאשר ילקק הכלב) שאפילו מלאכים שירדו למטה. לא שינו ממנהג המדינה על כן בעודך בין בני אדם. לא תחשוב להיות מלאך. לחיות בלי צרכי הגוף אכל ושתה מה שהנאך (להנאתך ולטובתך ולתועלתך האמתית) ולמעלה פנה. זרע ובנה. מכור וקנה. ועשה את אשר תמצא ידך. והתנהג בדרך ארץ בכל דבר בבית ובשדה רבה צבאך. כל הימים אשר אתה חי על פני האדמה וכימיך דבאך. והכל על פי התורה אשר צוך בוראך:

*אך* השמר לך ושמור נפשך מאד פן תנקש אחרי מנהגי עם הארץ. בדברים הסותרים התורה. והיא בחינת *הרע* שבמדה זו. לא בלבד שלא ללכת בדרכי האמורי כנזכר למעלה. אבל צריך להתחזק ולעשות גדרים לתורה וסייגים. אפי׳ בדרכים המותרים. אל תפן בכל פעם אל מנהגים. ואל תתבייש מפני המלעיגים. כי על כן מיד ה׳ עליו השכיל בעל המפה בהציגו כלל זה בהתחלת הש"ע. ראש דברו אמת. ליסוד גדול ועמוד חזק. שכל בית התורה והעבודה נשען עליו. ואל ~תשא~{אלטונא תקח: תישע} למנהגי עם הארץ אשר השחיתו דרכם ומעלליה' ועשו מהם מנהג. שכבר קדמוך חכמים ואמרו לא ילפינן ממקלקלת'. ומנהג בטעות אינו מנהג. אפי׳ הוקבע לחסידות ופרישות כענין בני ירחו ובן בוהיין החסיד. שהיו נותנין פאה לירק. ומיחו בהם. ובני חוזאי דמפרשא חלה מארוזא. ואר"י ליכלה זר באנפייהו. וכדומ' לזה הרבה כידוע. גם נמצא לפעמים מנהג הפוך גהנם שמו נקרא אע"פ שמנהג אבותיהם בידיהם והמון העם כמה פעמיס מוסרים נפשם על מנהגים משובשים. כאילו נמסרו להם מסיני (אין זה רק מחמת הרגל המוטבע. כמו שמבקש למודו בכל דבר) וכמה גופי תורה משליכים אחרי גיום. כמעט בעשרת הדברות מזלזלים ודשים אותם בעקב בשתם. ועוקרים הרים על אמירת איזה פיוט כו׳ על כן הזהרתיך. שלא תהיה כשוטה שהלך בין הסומים. ונקר עיניו. כי חשב לעצמו עון. אם ישנה עצמו ממנהגם. שאינם משתמשים בחוש הראות. והעטלף חושב עיני זולתו בלתי בריאות. (ולפעמים נמשך ונשתלשל מנהג של הבל. שלא בכונה ולא ברצון רק תחלתו באונס. ועל פי דוחק השעה. ובימים הבאים הכל נשכח אצל ההמון ונעשה אצלם חוק ולא יעבור כהלכה קבועה. כענין מ"ש הרב בחו"י החכם האשכנזי פאר אנשי מדינתו בדורו. יעוין בחתימת ספרו (סרל"ד) על אודות מנהג ק"ק ידוע. שאין אומרים פיוט שני זתים נכרתים. מראשו. אלא מאמצעו מתחילין. ואם יתנו להם כל הון ומוהר ירבו. להתחיל בראשית הפיוט עם שאר קק"א בשוה לא יאבו מנהגם לעולם לא יעזובו משם תראה ותבין מאין באו ואיך נמצאו מנהגים גרועים ובאיזה אופן התגלגלו. גם הגבוהות התקלקלו. שמחזיקים לפעמים במנהגים נראים כחוכא ואיטלולא. ולא נתייסדו על פי ותיקין כל עיקר. ועושין מטפל עיקר. ובעיקר וגופי תורה נוהגים מנהג הפקר. אחת היא על כן אמרתי באר צרה נכריה (ר"ל צרת צרה דמחיים. דעבדי לן מן השמים. כי היכי דנזדרז טפי. היא הבאר של מים בלתי חיים. היו למרים. שגלינו למקום מים הרעים ועכורים. נחלה עבר על נפשנו. כמ"ש ויתערבו בגוים וילמדו מעשיהם) ובור הגלות מקור משחת. פח ופחד ופחת. היה לנו השאת והשבר לעוף השמים בלי אבר. כסה ענן הסכלות על עינינו. ונפסדו מאזני בחינתנו. לפלס מעגל דרכינו. נוכח ה' בנתיב האמת וישר. כראוי למחזיקים בעץ החיים ותומכיה מאושר) ואין צורך לומר במה שנוגע לחוקות העכו"ם. כי זה יתד שכל התורה תלויה בו. ובהתמוטטו מתקעקעת כל הבירה. ומזה נמשכו שני חורבנות. ב"ר וב"ש נעקרו בשביל כך כמפורסם. וכמו שכבר ראינו בעיר האלהית דרך חלון המצרי ובחצר המטרה. על כן צריך ליזהר מאד. שלא ~תכשל~{אלטונא תקח: להכשל} במנהגים רעים לה'. הן במאכל ומשקה. כאותן מקומות שנוהגים קלות ביין ובשכר בחלב וגבינה של כותים. והן בקשוטים. כגלוח ~הזקן~{אלטונא תקח: פאות הראש והזקן. ומלבושי נכרים. ע"פ מ"ודע מדויק. ביחוד להסיר תפארת פאה נכרית והעכסי' (שטייף רעק) כעכס אל מוסר אויל וכתוא מכמר. על כן נעשה רחב (לא מוצקת מתיה} כאוצר. ולמעלה נצב כצר. ובגד בוגדים בגדי נשים קצרי יד ורחבי צואר. העשוים כפי תקון מוד"ע חדשה. (אולי עושות המספחות לזכור עת בואנה לכרוע ולשחות. לישב על המשבר. אשר הרחיב כשאול ועוצר רחם נפשה תתייפח תפרש כפיה כארך האבר)} קרן חזות קשה. שהם שני סרסורי עברה שושביני השטן ההולך בין שני אלה כחתן כמלך עתיד לכי דו"ר תהפוכות העתידים עורר לויתן. כשתתמלא סאתן. ותעדנה נזמן וחליתן. תגיע עונת וסתן. וה' פתהן יערה לרחוץ צואתן. לכן הרחיבה שאול נפשה ופערה פיה. ובלעה מהן כתות יולדות ילדות טרם בוא עתן. מאז נתחדש המנהג הרע הלז בארץ הלזו רבתה מהומתן. הפלא ה' מכתן. הפשיטן כותנתן. ובגדי רקמתן. הציגן ערומות כיום לדתן. אסף אלהים את חרפתן. אוי ~מאולתן~{אלטונא תקח: מאלתן}. מי ינוד להן בצרתן. מי יפנה לצעקתן. מי יסור לשאול שלומן וטובתן. האזינה בנות בוטחות בהשג מילוי תאותן. וסרוחות על ערסותן. ואינן זוכרות אחריתן. אל בנותי מר לי מאד מכם על שדים סופדים על שדי חמד קוץ ושמיר תעלה וספח קדקדן מבעד לצמתן ווי להאי שופרא דבלי בארעא גליי׳ לדרעא ומהדר׳ כרעא לאחורי תרע'. ידעי בהאי צערא נשי דשכנציב אמרן ווי לאזל׳ ווי לחבילה הא מאנא דלא שוי חבולה עדיה בצד אסתן. שובנה בנותי ותעטו מעטה תהלה תשובנה לקדמתן. ותעדו עדי קש"ב נזם זהב וחלי כתם עטרה אמתית. שמעי בת נדיב ושכחי עמך ובית אביך אמורי ואמך חתית. ואל תצאי לראות בבנות הארץ אדומיות צדניות חתיות לראות בך התפתית ויתאו המלך יפיך עוד תעדי תופיך ויצאת במחול משחקים על הגתית:

*עוד* יש להזכיר ולהכות כף אל כף. כמה טפשאי הנך אינשי. דאפי' בעת אנינותו של אדם. יצרן מתגבר עליהם ומגרים יצה"ר בעצמן. שלא לסור מחוקות העמים. דכי מיתרע בהו מילתא. מיד אומנא לביתייהו קרו. הנהו קבוראי סברי מצוה קעבדי מצוה להביא מן החדש. חתיכת בגד מצבע שחור. דרכי ציו"ן אבלות חדשה. ועושין להם בגדים חדשים חשובים ראוי לברך עליהם שהחיינו (ביחוד הנשים שמתקשטות מבפנים בכלי לבן הדקין היקרים מאד הפורחות ויוצאות בעד השבכה ונוטפות על ידיהם וזרועותיהם. מתחת למד'. ולא יקדשו את העם בבגדיהם (השחורות) החמודות. כי בזה מוסיפין נוי ופאר עשר ידות) וכן נוהגין ללבוש בשוי"ט מלבושים שחורים לאות. לכבוד ולתפארת ולהתנאות. דעבדין {אלטונא תקח: להון} יום טב ויום ביש. יארוגו קורי עכביש. כמאן דמדא לביש. בנימוסי עממיא שפיל ואזיל בר ע"ב זה באורח כביש. לאויל רמות וגביש:

*וביום* טובה היה בטוב והיית אך שמח עם שבורי לב ודכאי רוח. לנחם אבלי ציון לתת להם פאר תחת אפר. ואל תתחבר לשמחי׳ אלי גיל כעמים ישישו כי ימצאו כופר. בסוד משחקים אל תשב. לשמוע דברי לצים אזניך אל תקשב. ואצ"ל שלא לראות ולשמוע דברי נבלה ושחוק וקלות ראש. המרגילין לדבר ערוה כמו שנהוג בבתי המשתאות. ואל תחשוב להתדמות למלאכי השרת. בין בני אדם המתקבצים לראות במזמוטי חתן וכלה. בדורות הללו. שהוסר מסוה הבושה ישחקו יחדו נערות עם בתולות. אנשים ונשים לשיר והמחולות. גדולים וצעירים ירקדו כשעירים. שם הרגיעה לילית ומצאה לה מנוח. תחת חט"אה יצא חוח. ותחת צו"רה באושה בושה. ומצח נחושה. כך הוא המנהג מדרך ארץ. ומכת מדינה מכה אנושה. באין מכלים דבר או מי יענה קשה:

*אל* תהיו כסוס שוטף במלחמה. ~שוטף~{אלטונא תקח: שטוף} בזמה. כגון דרך ארץ פלונית שמקילין בנשג"ז. על זאת תאבל הארץ ותרגז. ומנהג מדינה פלונית שנושאין מהם נשים. תמות בנוער נפשם וחיתם בקדשים. האם אין בבנות עמם אשה כי הלכו געולים. לקחת אשה מבנות הערלים. דתיהם שונות ממנהג מדינה ומדינה. אשתני דינא. ואשתני קטלא. כי לפנים בישראל היו קנאים פוגעים בהם. ועכשיו אלו הולכין בראשי גסו"ת הרוח. ~כנוד~{אלטונא תקח: כדוד} נפוח. טבולי סרוח:

*ומה* נאמר ממנהגי עם הארץ תעו מרחם. לשחוק עושים לחם הפורשים מישובו של עולם עברו תורות חלפו חוק. למסוק בק"ר ובצחוק ביחוד בחנוכה ובפורים ובמועדי ה' המקודשים. יקראו איש אל רעהו ואנשים לקראם נשים. נערים וישישים לשחוק בקלפים יפיס ישנים עם חדשים. שוקדים על סכנת בנות ישראל לילה ויום ואינם בושים על כן אמרתי אמרר בבכי כי הטחול שוחק. מה שגבריאל כותב שמשי מוחק. ובעל הבית דוחק לשחוק אמרתי מהולל מהול במי דמעות בהשתפך נפשם אל חיק. שכינה מה לשון אומרת גם אני באידכם אשחק. אתה ה׳ אל תרחק. וקרב עת ימלא פינו שחוק. יום ההוא לא ירחק חוק. גם בלמוד צריך ליזהר שלא להשגיח במנהג המקומות. אצ"ל שלא להכשל בבני אדם רעים וחטאים לה' הולכים בשרירות לבם להתחכם בפלוסופיא ואל תשמע לעצת העוכר. יצה"ר החכם המתנכר. ומתלבש בטלית של ת"ח צדיק וירא שמים. לומר כי על ידיה יזכה אדם ליראת ה׳ טהורה. כי באמת דרכיה דרכי מות. ואין שלום בנתיבותיה. במעמקי שאול קרואיה. לא ישובון כל באיה. ולא ישיגו אורחות חיים. לכן הרחק מפתח ביתה וחצרותיה. אל תדיחך בחלק שפתיה. אלא אפי' בלמוד הקדוש. צריך אזהרה יתרה שלא לפנות אחר רוב העולם. אחר שנתקלקלו הדורות בעו"ה. והפכו סדר הלמוד על פניו. מה שסדרו חז"ל בן חמש למקרא בן עשר למשנה. בן חמש עשרה לתלמוד. ועתה בעונינו הרבים וחטאינו העצומים. באתנו כל זאת. טח מראות עינינו. מהשכיל לבותינו. מתחילין לחנך הנער בפטפוטי פשטים ממושכים וממורטים בטרם ידע קרוא מקרא. גם הלמדן לכבוד עצמו הוא דורש דרשות של דופי ומרגלא בפומיה חלוקא דרבנן. ואפילו מקרא לא קרא ומשנה לא שנה בהלכה מנין לו אצ"ל בפסק לא התבונן. ובזה נעשה מוסמך ומקבל תואר מורינו ורב מרנן. עד דלא ידע מאי קאמרי רבנן. סודריה (דין שיעוריה כשק ומרדעת של ~חמר~{אלטונא תקח: חמור} גוד (אסיק שמא כשומשמנ׳ גמלא בעי קרנ') לית דין צבי למילף) כי צורבא נקטיה תונבא. בדיקנא ביה דלא ידע ברוך מרד"כי לא כשר לא דכי אידכי יומא ולא טהר גברא ניחא ליה בהפקרא. ולאחזוקי נפשי׳ בגברא רבה. וכי היכי דליהדרי ליה בט"ע כלי אנפוריא משני (לבסומי) בפוריא בכל כי ~גוונא~{אלטונא תקח: האי נבגא}. צ"מ אנא לא יהיבנא כרג'. בר מלחך פנכי. וסינוק לא אשכי ובשכי. יומא טבא לגו כסילים. טוב לב משתה תמיד בכלים מכלים שונים. כמשתה אחרונים משתם שמרים ימצו. בפיהם ירצה עד מזעזעיהם יקצו. *בבה"כ* צריך להשמר שלא להלכד ~ברשות~{אלטונא תקח: ברשת} מנהג ההמון ארשת שפתיהם אתם. מי אדון להם בל מנעו סלה. מלהשיח בפני השכינה בחצר המלך והיכלו דברי בטלה. ואפי׳ יפסיקו בם קריאת התורה וברכה ותפלה אין חטא ואין מכלים כבוד או"מר כולה. ויתלוצצו הבנים (לא אמון בם) בקרבה בעברם על בתי כנסיות כשרואין מי שפורש מהם ואינו מאזין לדבריה' או גוער בהם באמרם כך נהגו לפניו פ' ופ' רועינו מנהלינו המדקדקים שלא לשנות מנהג קל. ואפי' לעבור על ד״ת מנהגן של ישראל תורה לכן החרש שים ידך על פיך ושים בעיניך קורה. והיית לנו לאב ולכהן מורה. ותורת אבותינו אל תטוש הותרה הרצועה ואין מעכב הדבור. שיחת של ת"ח היא הותרה בצבור כל שכן שאין להרהר אחר מנהגי נגוני חזנים הנם בפיהם שיר עגבים יפה קול כקול הסירים. שכים וצנינים ואפילו ידברו בלעגי שפה ובלתי מבינים. כך נהגו משנים קדמונים:

*באומנות* צריך שמירה יתירה ומלפול בפח יקוש שטמן היצר אוהב הבצע כפי מנהגו של עולם אין נקי תושב ושכיר לעבודתו נרצע. דין רגליה תבירא ודין מוחיה נפצע. והם שותפים עם הכל לטול מן האמצע וקצר מהשתרע המצע. *לא* תהיה אחרי רבים לרעו"ת את עצמך במרעה שמן חלב ודם מעניי הצאן לרדות אותם בחזקה באונס ולא ברצון כדרך ארץ של האיש העשיר אשר חמל לקחת מצאנו שה אחת מן המאתים משחת וקיצון ויקח את כבשת האיש הר"ש לעשות לאורח החיצון יפיחו קריה אנשי לצון קרבת אלהים יחפצון ואת עמו ינאצון והומכו ככל יקפצון למען ידידיו יחלצון. *אל* תפנו אל האלילים אלהי כסף ואלהי זהב. אילין דמתמנין בכסף ובדהב. וטליתן מ"רדעת חמור של רחיים של יד ליד לא ינקה לא שבתה מדהבה אומרת הב הב. ידיו מלכלכת בד"מים כדי לטהר אשה לבעלה מתלהב ועליו ישליך יהב כי יאמר הלא הוא דרך התגרים חכמתו מכר לו וד"ת מעות קונות לך התר פס ודהב. *אל* יקנא לבך בחטאים. שקרי ושחרוראי ומצלי דינא זייפנים עזי פנים ורמאים גיד ברזל ערפם פעל און בכפם. עושים מעשה זמ"רי זמיר עריצים יענה כחשם בפניהם והנם שולחים הזמר"ה אל אפם. *אשרי* האיש אשר לא פנה אל רהב"ים ושטי כזב לה"ר אונאה נשך ותרבית הוי המרבה לאלו ממלא ומערה לאשפה שבבית כדמשלם שערי מכדא פתח בכד וסיים בחבית. נתן בניו פלטים ובנותיו בשבית הן אלה קצות דרכי ארץ ארץ ארץ הי"ת ברחמיו יורנו מדרכיו ונלכה באורחותיו אין יוצאת ואין פרץ. ויזכנו בביאתן בפרץ:
<h3>יח עליית הדן לכף זכות</h3>
% יח

*עליית* הדן לכף זכות עם היות כבר נגענו במדה זו בעליה הקודמ׳ מ"מ ראינו כי טוב לייחד לה מדור בפני עצמה. לגודל ערכה. ויוקר מציאותה. כי רבים מבני אדם נכשלין בה. ואפילו המדקדקים במעשיהם וממצים מדותיהם אינן נזהרין בה כראוי. ולולי זה כי עתה לא רבתה מכת המריבה בבני עמינו משיבי מלחמה שערה. וחרב הקטטה והתגרה היתה שוקטת השב אל תערה ורעה רבה הוסרה. אילו היו הכל אוהבי המדה הזאת היקרה. וטובה גדולה זרע השלום היה בארץ רבה ~וסרה~{אלטונא תקח: ופרה}. כי על כן גדול מאד שכרה. על כן נרחיב גבולה קצת מן התלמוד אשר מקורה הערה:

*גרסינן* במסכת שבת בפרק מפנין א"ר יוחנן ששה דברים אדם אוכל פירותיהן בעוה״ז והקרן קיימת לעולם הבא. ואלו הן כו׳ הדן את חברו לכף זכות. ת"ר הדן את חברו לכף זכות דנין אותו לזכות. מעשה באדם אחד שירד מגליל העליון לגליל התחתון. ונשכר אצל בעל הבית אחד שלש שנים. ערב י"כ אמר לו תן לי שכרי ואלך ואיזון את אשתי ובני א"ל אין לי מעות. תן לי בהמות. א"ל אין לי בהמות. תן לי קרקעות א"ל אין לי. א"ל תן לי פירות. א"ל אין לי. תן לי כרים וכסתות. א"ל אין לי. הפשיל טליתו לאחוריו והלך בפחי נפש לביתו. לאחר הרגל נטל שכרו בידו. ועמו משוי שלשה חמורים. אחד של מאכל. ואחד של משתה. ואחד של מיני מגדים (פשוט בעיני שהביא כל משוי הדורון לשכיר שהשהא לו שכרו וש"מ כה"ג לית ביה משום אגר נטר עמ"ש בס"ד שם במקומו) הלך לביתו לאחר שאכלו ושתו. נתן לו שכרו. א"ל בשעה שאמרת לי תן לי שכרי. ואמרתי לך אין לי. במה חשדתני. אמרתי שמא פרגמטיא בזול נזדמנ' לך ולקחת בהן (ולא מצא קונים עדיין. והאיש מיהר ללכת מחמת שהיה עי"כ. והרגל אחריו) בשעה שאמרת תן לי בהמה. ואמרתי לך אין לי. במה חשדתני. אמרתי שמא מושכרת היא ביד אחרים. בשע׳ שאמרת תן לי קרקעות. ואמרתי לך אין לי במה חשדתני. שמא מוחכרות הן ביד אחרים. בשעה שאמרת תן לי פירות ואמרתי אין לי. במה חשדתני אמרתי שמא אינן מעושרין (ושמא לא הי״ל שהות ביום לעשרם בעי"כ. דטריד טובא) בשעה שאמרת תן לי כרים וכסתות ואמרתי לך אין לי. במה חשדתני. אמרתי שמא הקדיש כל נכסיו לשמים (והקדש מפקיע מידי שעבוד) א"ל העבודה כך היה מעשה הדרתי כל נכסי מפני הורקנוס בני שלא עסק בתורה עד שבאתי אצל חברי שבדרום. והתירו לי את נדרי. ואתה שדנתני לכף זכות. המקום ידין אותך לזכות:

*תנו* רבנן מעשה בחסיד אחד שפדה ריבה אחת בת ישראל. ולמלון. השכיבה תחת מרגלותיו. למחר ירד וטבל ושנה לתלמידיו. אמר להן בשעה שהשכבתיה תחת מרגלותי. במה חשדתוני אמרנו שמא יש בנו תלמיד שאינו בדוק לרבי. בשעה שירדתי וטבלתי במה חשדתוני. אמרנו שמא מפני טורח הדרך אירע קרי לרבי. אמר להם העבודה כך היה. ואתם כשם שדנתוני לכף זכות. המקום ידין אתכם לכף זכו':

*תנו* רבנן פעם אחת הוצרך דבר אחד לתלמידי חכמים אצל מטרוניתא אחת שכל גדולי רומי מצויים אצלה. אמרו מי ילך. א"ר יהושע אני אלך. הלך ר"י ותלמידיו. כיון שהגיע לפתח ביתה חלץ תפליו ברחוק ארבע אמות. ונכנס. נעל הדלת בפניהן. אחר שיצא ירד וטבל ושנה לתלמידיו. אמר להם בשעה שחלצתי תפילין. במה חשדתוני אמרנו כסבור רבי לא יכנסו דברי קדושה במקום טומאה. בשעה שנעלתי במה חשדתוני. אמרנו שמא דבר מלכות יש בינו לבינה (ש"מ כה"ג לית בה משום יחוד. ע"ש בח"י) בשעה שירדתי וטבלתי. במה חשדתוני. אמרנו שמא נתזה צנורא מפיה על בגדיו של רבי. אמר להם העבודה כך היה. ואתם כשם שדנתוני לזכות. המקום ידין אתכם לזכות:

*כתב* מהרש"א אע"ג דאמרו יהא חלקי עם מי שחושדין אותו ואין בו. מ״מ אין אדם רוצה שיהא נחשד. וגם נראה של"א כן יהא חלקי כו׳. אלא במי שלא הביא עצמו לידי חשד. אבל בכל הני דשמעתין מתוך מעשיו מביא עצמו לידי חשד. ל״א ר"י יהא חלקי כו'. דלא הי"ל להביא עצמו לידי חשד. ושני התירוצים אמת
ודברים פשוטים וברורים הם:

*אמנם* האחרון מוכרח. ולא זו בלבד שנוח לו לאדם לדון חברו אותו לזכות כה״ג. אלא שמחוייב להוציא עצמו מהחשד. כמו ששנינו בפירוש (פ"ג דשקלים) שצריך לצאת ידי הבריות. כדרך שצריך לצאת ידי המקום שנאמר והייתם נקיים מה׳ ומישראל. ואומר ומצא חן ושכל טוב בעיני אלהים ואדם. ואם לא {אלטונא תקח: עשה} כן. נענש. מחמת שבא מכשול לחברו על ידו. שכך אחז"ל שאמר הקב"ה לדוד. על ידך נטרד דואג כו'. הרי כי גם דמו של דואג (שהיה רשע) ~היה~{אלטונא תקח: הנו} נדרש מיד דוד. שהכשילו ונתן לו מקום לחשוב רע עליו. ולדונו כמורד במלכות. כי זולת זה באמת לא נראה חטא לדואג. במה שהלשינו לדוד. אלא מחמת שהיה לו לדונו לזכות. בידעו שהוא צדיק. חס ושלום שימרוד על מלכו וחמיו. אם לא מחמת שהיה אוהב דברי בלע. ובודאי רשע גמור היה. אכן מפני שגרם לו דוד שיחשדנו. היה צריך לקבל עליו יסורין בשביל כך. ופשיטא דמ"ש כל שחברו נענש על ידו. אין מכניסין אותו במחיצתו של הקב״ה היינו במסבב לו העון. כענין דוד בפני דואג דווקא. אבל בנקי מה׳ ומישראל. וחברו חוטא עליו וחומס נפשו. דמו בראשו. וחברו נקי. אע"ג דגבי עובד' דר"ד. דאייתי גרוגרת. עם ראב"א. כ׳ תוס׳ שהיה מצטער האומר אנא ענישתי'. משום ה"ט דאין מכניסין כו'. ואע"פ שכל אחד הי"ל דין עליו. לא דמי. אינהו ענשי ליה בהדיא. ומשום גם ענוש לצדיק לא טוב. היא דנגעו בה. וגם אוי לו לצועק כו׳. ואעפ"כ גם זה אינו מוכרח שם. אבל מי שאינו עושה דין לעצמו להעניש חברו. ואינו תובע עלבונו. אלא שהקב"ה תובעו ועושה דינו. פשיטא שאין חברו נענש ע"י כך. דא״כ לא שבקת חיי לכל בריה (טוביה חטא זיגוד מנגיד) א"כ בודאי לא נענש דוד אלא מפני שסבב החשד לעצמו. אבל הנחשד בלי שהיה הוא הסבה לחשד. כענין שאמרו במרע"ה. מלמד שחשדוהו מא"א. שהי״ל שונאי חנם. כגון זו ודאי שהם נענשין על ידו. והוא זכאי אשרי חלקו. ואעפ"כ ודאי שאין אדם רוצה שיחשדוהו בכל ענין. כי די בזיון וקצף יגיע לו. ונגעה הח״רף עד הנפש. ולכן שכרו גדול. אם הוא סובל ושמח ביסורין. שומע חרפתו ואינו משיב. אשרי לו ואשרי חלקו. ולפיכך המוציא דבה. אוי לו ולחלקו. מפני שגרם צער ויסורין לנפש נקי וצדיק אע"פ שגרם לו ליטול שכרו חלק טוב. יש צדיקים שאינן חפצים בכך. ואומרים לא הן ולא שכרן ולכן החוט׳ בהוצאת לעז על חברו בר עונש הוא אפילו בב"ד. והלה א״צ למחול. ות"ח מצווה לנקום ולנטור כנחש:

*ועדיין* יש לדקדק קצת בענין הנ"ל. ממה שמצינו בסוטה. שאם לא נטמאה ונקתה ונזרעה זרע ~(~ופשט' דמילת' משום דחשדי לה במה שאין בה. והרי היא גרמה לעצמה החשד. וי"ל שעל זה כבר קבלה ענשה. במה שסבלה בזיון גדול ~בשקאת~{אלטונא תקח: בהשקאת} מי המרים. לכן בדין שתטול שכרה על שחשדוה ואין בה. כמ"ש אשרי חלקו. וגם יש מקום לדון המסתתרת לזכות שמא כיונה לטובה לעשות כן. כדי שתפקד בבנים (או שילדה בצער. ורצתה לילד בריוח זכרים) וכמ"ש בחנה עה"פ אם ראה תראה: *ובאמת* כמעט בכל דבר. יש לדון אדם לזכות. כמ"ש גם בפנינה ושטן לש"ש נתכוונו. ובכהן וכריב יכול לומר אגיסטון אני בתוכה. כהן וזמר יכול לומר לעקל בית הבד אני צריך. ובפרק׳ דחסידי גבי אב' אומנא דאתי ליה שלמ׳ ממתיבת' דרקיע' בכל יומ' כו'. שלח אביי זוג' דרבנן למבדקיה. אזלו לביתיה. ~אותינהו~{אלטונא תקח: אותבינהו} אוכלינהו ואשקינהו. ומך להו בסתרקי בלילי' לצפר׳ כרכינהו ואייתינהו לשוק׳ למחר סליק ליה לשוק' ואשכחינהו. א"ל לשיימינהו מר כמה שוי (והב לן דמייהו). א"ל הכי והכי שוו. א"ל דילמ׳ שוו טפי. א"ל בהכי שקלי להו. א"ל דידך נינהו ושקליניהו מנך אמרו ליה במטות׳ מנך במאי חשדתין א"ל אמינ' פדיון שבוים אקלע להו לרבנן וכסיפא להו מילת׳ למימר לי: *וכאן* הבן שואל. הלא תלמוד ערוך לא תגנוב אפילו ע"מ למקט ואפי׳ לשלם כפל. א"כ הויא לה מצוה הבאה בעברה. וי"ל אין אסור אלא גניבה בסתר משא"כ אלו. לא בסתר ובחושך עשו אלא בגלוי. ובעל הבית רואה אותם עושין כך וכיונו רק לבדקו אם יקפיד ויריב. ויקח את שלו בחזקה (כי אז אפילו לר"נ ולבן בג בג דס"ל שבור את שניו ואמור שלי אני נוטל. מ"מ לאו מד"ח הוא ולא מבעי׳ לרבנן דפליגי עליה ולר״י לא נקה מעון. וכ"ש דלא חסיד הוא) ואז היו מחזירים לו את שלו מיד. וכיון שראו שלא מיחה בידם בקשו לנסותו עוד במידת חסידותו אם אמיתי' היא. ונכונה בידו במדרג׳ שלמה כי האומר שלי שלי זו היא מדת סדום וכן מצינו בתליסר בינית׳ דאתיין לבית רבי ואשתכחו שבעה מנייהו בי ר"ח. לפיכך לא יפלא הדבר על איש חסיד כזה שינהוג במדה זאת ~לפיכך~{אלטונא תקח: הילכך} מעיקרא לאו באיסורא אתי לידיהו כלל מלבד שלא היתה כוונתם להחזיק לעצמן אותן מצעות שהציע להם בהתר: *תו* גרסינן התם רבי ברוקא הוי קאי בשוק׳ דבי לפט אתא אלי׳ אתחזי ליה א"ל איכ׳ בהאי שוקא בר עלמ' דאתי א"ל לא אדהכי והכי את׳ ההוא גברא דהוה מסיים מסאני אוכמי (שלא כמנהג היהודים כדמוכח עובד' דאליעזר זעירי) ולא רמי חוטי דתכלתא בגלימיה. א"ל האי ב"ע דאתי הוא קרא ליה ולא אתי לגביה אזל איהו אבתריה א"ל מאי עובדך א"ל זיל האידנא ותא למחר כי את׳ למחר א״ל מאי עובדך. א״ל זנדוקנ' אנא (שומר בית האסורין של מלך) ואסרנא גברי לחוד ונשי לחוד. בלילי׳ רמינ' פוריאי (מטתי) בין גברי לנשי כי היכי דלא ליעבדו איסור' וכי חזינא בת ישראל דיהב עכו"ם עיני' עלה מסרנ' נפשאי ומצילנא לה. זימנא חדא אתרמי' נערה מאורסה גבן ויהבו ע"א עינייהו ובע' למנסה אתאי דורדיא ושדאי לה בשפולה ואמינא להו דשתנ׳ היא. מ"ט סיימת מסאני אוכמי א"ל מתאבל אנא על ירושלי׳ מ"ט לא רמית חוט׳ דתכלתא עיילנ׳ ונפקנ' ביני ע"א כי היכי דלא לידעו דיהודאה אנא דכי הוה מילת׳ דצניעה ובעו למגזר גזרתא מגלו לי ואמינ' להו לרבנן ובעו רחמי ומבטלי לה ומ"ט כי אמינא לך אנא מה עובדך א״ל זיל האידנא ותא למחר א"ל בההי' שעתא בעו למגזר גזרתא ואמינ׳ איזיל ברישא ואשמעה להו לרבנן כי היכי דליבעו רחמי עלה דמילתא ולבטלוה אדהכו אתו תרי אחריני א"ל הני נמי בני עלמא דאתי נינהו. אזל לגבייהו א"ל מאי עובדייכו א"ל אינשי בדיחא אנן כי חזינן אינש דעציב דעתיה מבדחינן ליה א"נ כי חזינן בי תרי דאית להו תיגרא בהדי הדדי. טרחינן (במילי דבדיחותא ביניהו) ועבדינן להו שלמא:

*עוד* מצינו ברב גידל דיתיב בשערי טבילה ואמר הכי טבילן. וכן עבד ר׳ יוחנן ואמר כי היכי דניהוו לבנות ישראל זרע׳ שפירא כוותי. וראב"א דמרכיב לכלה אכתפיה ומרקד. ורי״צ בר שמואל מרקד אתלת. ואהניא ליה שטותיה. ואמרו על ריב"א שהיה נוטל בד של הדס ומרקד לפני הכלה ואומר כלה נאה וחסודה: 

*ואמרו* בכל דרכיך דעהו אפילו לדבר עברה וכבר אמרו בת"ח. אם ראית שחטא אל תהרהר אחריו ביום. ודאי עשה תשובה:

*ולא* זו בלבד. אלא כמעט בשלשה ראשי עברות. לפעמים יש מקום התנצלות לדון לזכות:

*הרי* מצינו בדוד שבקש לעבוד ע"ז. כדי שלא יתחלל שם שמים. (ואמרו בישראל שלא היו ראוים לאותו מעשה כו') שבואל עבד בפועל מחמת טעות: *ובג"ע* אחז״ל לא היה דוד ראוי לאותו מעשה אלא להורות תשובה (כיוצא בה אמרו במקושש) שאע"פ שכל האומר דוד חט׳ אינו אלא טועה. מ״מ ח"ה היה בדבר כמש"ה אפס כי נאץ נאצת את אויבי ה' בדבר הזה. ובנות לוט קרינן בהו. וצדיקים ילכו בם. ותמר זנתה ויצאה ממנה מלכי' ונביאי׳. ויעל זנתה (עמש"ל בפנת אבן בוחן) ונתברכה מנשים באוהל. שגדולה עברה לשמה ממצוה שלא לשמה. *ובש"ד* {אלטונא תקח: מצינו} שהרג דוד את {אלטונא תקח: הגר} העמלקי. רק מפני ק"ה. ולא היה חייב מיתה בדין תורה. וכך עשה לחמשת בני שאול וכן רצה שאול להמית את יונתן בנו החביב שלא מן הדין וע"ד שאמרו ב"ד מכין והורגין שלא מן הדין. אלא מפני שהשעה צריכה לכך. וכן פנינה לש"ש נתכוונה במה שבזתה את חנה. שהיה קשה לה כש"ד ונחשב לה לצדקה:

*בגזל* ובגנבה מצינו בזוגא דרבנן הנ"ל. ורב הונא דלא יהיב שביש' לאריס' (עיין בעליית היסורין בס"ד) ואיוב היה גוזל שדה יתומים ומשביחה: *ואשכחן* לר"ח דלא איפייס מרב. כי היכי דליחות ולגמר אוריית׳ בבבל:

*והמספר* קומי ה"ז מדרכי האמורי ואבטולס בן ראובן התירו לו. מפני שהיה קרוב למלכות. וכן ר"ר האצטרובלי:

*כיוצא* בו אמרו. ארור האיש שילמד בנו יוונית. ולבית ר"ג התירו להם לספר בחכמת יווני׳. מפני שקרובים למלכות היו:

*והוא* הטעם לפי דעתי שסמך עליו הר"מ. שתקע עצמו לדבר הלכה זו לעסוק בחכמה זו (אבל היה מספיק ללמוד ולא ללמד ולחבר בה ספר) כללו של דבר רחמנ׳ לבא בעי. והכל הולך אחר כוונת הלב. כי על כן גדולה עברה לשמה. ומצינו מותר לשנות מפני ד"ש. ובג"ד עבידי רבנן דמשנו במילייהו ורי"בל כזב לרשב"י שנראתה הקשת בימיו. ואבא חלקי' הצדיק. כחש לרבנן דאתו לגביה למבעי רחמי אמיטר׳:

*וז"ל* בשל"ה וכבר נודע. הפעולה שאדם עושה אותה למטה מתעורר לעומתו למעלה. ומי שיש בידו מדה זו. אפילו נרשמים עליו למעלה כמה עונות שעשה. באין מליצים ופרקליטי יושר. ודנין הדבר לכף זכות. ואין כח למקטריגים לקטרג. ראה עד היכן מגעת מדה זו:

*ע"כ* כל אדם ירגיל עצמו במדה זאת לדון חברו לכף זכות. בכל מה דאפשר. אפילו בדרך רחוק. ונוסף על שמסלק קטטה ונותן שלום בארץ. מרבה כבוד שמים כי כל עברה היא מעוט כבוד השם. ובזה מתרבה כח סיטרא דקדושה והקב"ה חפץ מאד בזה. ולא זו שדנין אותו למעלה לכף זכות. אלא אף בזה העולם הקב"ה מראה לו חבה יתרה. כמ״ש באבא אומנ׳ הנ"ל. דהוו מייתי ליה שלמא מרקיע׳ כל יומא. מה שלא זכו אביי ורבא. ובודאי המעלה הגדולה הזאת שנמצאת בו ביתר שאת ויתר עז היא שגרם לו כל הכבוד והגדול' מישיבה של מעלה. כי אע"פ שנמצאו בו גם מדות אחרות מעולו׳. ביחוד בענין הצדקה כנזכר שם ממעשיו הגדולים. מ״מ אין ספק שאביי ורבא גם להם לבב כמוהו באותם המעשים הטובים אלא שבמד' חמודה הלזו ~נברא~{אלטונא תקח: גברה} ידו עליהם:

*וזכרו* בעלי המוסר אדם אחד בא לפני המושל. אמר לו באתי אליך לשאול דבר ששאלתיו תחלה מהבור׳. אם תעשהו אשבח אלהים ואודך. ואם לא תעשהו אשבח ה׳ ואודהו. ואדינך לזכות:

*והרוצה* לזכות במדה זו בשלמות. צריך ליזהר שלא יהא נמהר לחתוך הדין על חברו. כי מצינו גדולי עולם נכשלו בכך כענין עלי שהשגיח בחנה ושמר את פיה כי הרבתה להתפלל בהיותה מדב' על לבה. ורק שפתיה נעו וחשב למשפט אמתי היותה שכורה. והסכיס לבזותה ולהכלימה הרבה. ואע"פ שהאריך להסתכל ולחשוב על ענינה נפל בטעות גדול. א"כ עאכ"ו אנו חסרי מדע קצרי בינה צרי שכל טוב. כמה צריכים אנו לעיון שלם וישוב הדעת ולהחמיץ הדין היטב. על מעשי איש ופקודתו קודם שנחליטהו. ונוציא לאור משפטו בהמתנה. לא בהשקפה ראשונה. ופעמים רבות באה מריבה בין ב״א ותואנה. על עסקי חנם רק טעות בלשון ומכשול בהבנה. וע"ז אמר החכם אל תצא לריב מהר. פן יחסדך שומע ודבתך לא תשוב. *גם* צריך לשום האדם אל לבו כשישב בדין על חטא חברו ועונו שגגתו או זדונו. נגדו בדברים שבינו לבינו. אף אם ברור הדבר בעיניו שחט׳ לו בשפתיו או במעלליו ועלילותיו. בלי שנתן לו סבה. להפר אהבה. מ"מ יחמול ויכסה עליו. ויתלה במרירות נפשו מצד אחר. או מתוך טרדה גדולה כמ״ש עה״פ כי העושק יהולל חכם שגרמה לו לדבר קשות בבלי דעת מלין יכביר. ואין אדם נתפם על צערו (ואצ״ל אם טפש הוא ששטותו מצילתו. וכן תלמיד שהורה לעשו׳ פטור. שתקנתו קלקלתו וע״ה זדונות נחשבות להם כשגגו׳). ובפרט אם הוא עון ראשון. צריך לתפוס מדת קונו ולמחקו מיד. והוא שלא יהא ככלב שב על קיאו. ויזכר עוד בעלית השלום בעז"ה לכן אל ימהר לענות לו כאולתו. אלא יענהו רכות להשיב חמתו מהשחי׳ ברי' אהבתו. ולהניחו מרגזו ומעצבו. וצרת נפשו ~ומרירותו~{אלטונא תקח: ומרת רוחו} דאבון לבו. כדרך שמצינו באמהו' הקדושות שלא נחשב להן חטא. מה שלא דברו נכונה מתוך צרת לבבן. שרה אמרה לאברהם חמסי עליך גו׳ בלי שחט׳ נגדה. וסבל תוכחתה ולא הוכיח אותה. ורחל דברה ליעקב שלא כהוגן הבה לי בנים. ולפי שנתפעל מדבריה והעציבה. אחז״ל במ"ר שנענש על כך. שא"ל הקב״ה כך עונין את המעוקות. ואצ"ל מאיוב שהכל יודעין מענינו. שלא זו שהרבה להכלים את חבריו השלמים עמו. ובאו לנחמו אצא שרגם את האיקונן כו'. ועכ"ז לא די שלא אבד זכיותיו אלא שחשבה לו צדקה והרשיע את חבריו המעציבי׳ אותו. דאתו לנחומי'. צעורי קמצערי ליה:

*וגדולה* מזו למדנו ממקרא מלא. שאפילו על מעשה רשע ופשע מוחלט שאי אפשר ללמד זכות בשום פנים. כענין שמעי עם דוד. שהרשיע לעשות אשמה רבה בקללתו הנמרצ׳. על חנם ועל לא דבר להטיל דופי ~בדור~{אלטונא תקח: בדוד} הצדיק. שלא חטא מעולם לבית שאול. אדרבה שלם לו ולביתו טובה תחת רעה ולא כמו שנהג שאול עמו. שרצה לשלם לו רעה תחת טובה. והיה בידו להנקם ממנו פעמים. ולא אבה. מלבד מה שדרש דמי שאול ובניו מיד הורגיהם ועשה בהם נקמות ולבני יהונתן גמל טובות ישועות ונחמות. והיה מהראוי לשמעי להוסיף אהבה לדוד. מה גם בהיותו חתן שאול. על כן אין מעשה מכוער ומגונה מזה נגד ה׳ ואדם. ולא נמצא דבר קשה הציור זר בטבע אדם אכזר. יותר מזה. ועם כל זאת מחל לו דוד. בהיותו בידו לקחת נקמתו ממנו ולשלם לו כפעלו. אעפ"כ המתין לו עד שנתמלאה סאתו ולמד עליו זכות בשעתו ואמר הניחו לו ויקלל כי ה' אמר לו קלל את דוד ומי יאמר מדוע עשית כן הרי דבר נפלא ומתמיה מאד. שתלה חטאו ועונו של שמעי ברצון שמים כי שליח הוא אליו קשה. כאילו עושה רצון שמים בכך. ~וכשמתנצל~{אלטונא תקח: וכמתנצל} בעדו שאינו אלא שליח העושה שליחתו. וראוי לשכר ולא לעונש כי כל פעל ה' למענהו. וגם רשע ליום רעה. וכן נהג עם שאול בלמדו עליו זכות וחפש לו התנצלות על רדיפתו אותו על לא חמס. ואמר אם ה׳ הסיתך בי גו׳. ואמרו חז״ל פעמים שבטולה של תורה היא יסודה שנא׳ אשר שברת. יישר כחך ששברת. ואומר עת לעשות לה׳ הפרו תורתך:

*וכתב* החסיד בשל״ה. ומיהו אף שהחיוב לדון חברו לכף זכות מ״מ אם יוכל לבוא לידי ברור הענין. והוא רוצה לבוא לידי בירור לשם שמים כדי שבאם חטא. לקיים מצות הוכח תוכיח אח עמיתך. ולדבר עמו בנחת ובהשקט ושלום. הן שהוא ענין שבין אדם לחברו. והן בענין שבין אדם למקום. אז מצוה עביד ובלבד שיכוין לבו לשמים. וכ״מ באבא חלקיה דשאילו ליה רבנן דאתו לגביה למבעי רחמי. מילתא דתמיהא:

*אמנם* בחינת *הרע* שבמדה זו. שלא להיות צדיק הרבה. וחסיד שוטה. לומר לרע טוב. כי סופו לומר לטוב רע. כדרך שאירע לשאול שבשביל שהיה רחמן על הרשעים מתחלה. סוף שנעשה אכזרי על הצדיקים ואפילו בל״הר החמור מאד. והזהירו עליו ביותר. אמרו אע״ג דלקבולי לא מבעי. למיחש מיבעי. ונכשל גדליהו ב"א בחסידותו היתרה. וגרם רעה רבה (וכמ״ש בעליית החשד בס"ד) וכן מצינו שנכשלו ישראל בירבעם שהיה מוחזק בעיניהם לצדיק. מפני שהוכיח את שלמה. לפיכך שמעו לו אפי׳ לעבוד ע״ז. ודנוהו לזכות. דא״ל רשע לצדיק. ח"ו גברא רבא כירבעם פלח לע״ז. וחתמו לו כל מה שרצה. וגרם מה שגרם. גלות ישראל ואבדת הארץ. וחורבן בהמ״ק שיבנה ב"ב. הכל נמשך ממה שמרדו ישראל בבית דוד. היא שהביאה למרוד במלכות שמים. וכמעט בלעונו או"ה חיים. ואנו נתונים לבז ~בעמים~{אלטונא תקח: בגוים} קרוב לשנים אלפים. הכל בסבת שדנו ישראל לירבעם לכף זכות. בדבר הגלוי וידוע שאי אפשר לבקש לו זכו׳. ועל זה נאמר הוי האומרים לרע טוב גו'. שמים אור כו'. והוא דרכו של יצה״ר לפרוש מצודתו הרעה הצבועה בצבע טוב מבחוץ. ללכוד בה האנשים ההולכים לתומם. לפיכך אחז"ל הוי ערום ביראה. ונאמר כי יחנן קולו אל תאמן בו כי שבע תועבו' בלבו:

*וכתב* הרע"ב בפ"ק דאבות על אותה ששנינו והוי דן את כל האדם לכף זכות כשהדבר בכף מאזנים. ואין לו הכרע לכאן ולכאן. כגון אדם שאין אנו יודעים ממעשיו אם צדיק אם רשע. ועשה מעשה שאפשר לדונו לזכות ואפשר לדונו לחובה. מדת חסידות {אלטונא תקח: היא} לדונו לכף זכו׳:

*ויותר* על כן כתבו מפרשים. דלא מיירי מתניתין אלא במי שמעשיו סתומים אבל ברשע גמור אפילו אם רואים אותו עושה טוב ידונו אותו לחובה ושלא לשם שמים נתכוין באותו מצוה שעשה במקר' אלא להראות טלפיו כחזיר. כדי שיחזיקוהו לאיש טוב. וכך אמר הנביא היהפוך כושי עורו גו'. גם אתם תוכלו להיטיב למודי הרע. ואמרו חז"ל טובתן של רשעים רעה היא אצל צדיקים ואינה שלמה. וכל שכן שלא יועיל להם לזכות ברשע הידוע וברור. ולומר הנה הוא שליח רע מה׳ ומה בידו עון חף הוא מפשע חלילה לאל היזכו לפניו במאזני מרמה ותהלה. וכל הרשעים יפטרו עצמן בטענה זו. וכן השתבח סנחריב המבלעדי ה' עליתי. ה׳ אמר אלי גו'. וכן שונאי דוד אמרו אלהים עזבו רדפו ותפשוהו. ונבוכדנצאר שקראו הקב"ה להחריב ביתו ולהגלות ישראל. אעפ״כ לא זכו בעיניו. וכן אמר על הגוים השאננים אשר אני קצפתי מעט. וגבה מהם חובו. כמו שנעקר נ"נ ומלכותו מן העולם במלאת ספקו. וכן עשה דוד לשמעי אע"פ שחפש לו זכות בעת צרתו. הכניע עצמו והכניס מרדות בלבו לכפרת עונותיו אעפ"כ לא יכול לעשות מרע טוב וגמל לו כרעתו בעת הראוי לפי שת״ח היה שאפילו שגגתו עולה זדון. וא״צ התראה:

*והנה* יש לתמוה על דרך המפרשים הנ"ל. כי הלא דבר ברור אמר התנא. והוי דן את כל האדם לכף זכות. ולא הוציא שום אדם מן הכלל. אבל יש ליישב הענין עם מה שאמרנו למעלה. שבוודאי יש מקום לדון לזכות אף במי שהרשיע מאד ושלם רעה תחת טובה שהוא נגד טבע כל אדם. אעפ"כ הנה מקום אתי לפתוח בזכותו כנז"ל באמור. רצון ה' המה עושים. ויועיל עכ"פ להחמיץ דינם ולתת להם ארכה בחיין. וכל זה דווקא בישראל. שהן קרוים אדם (ואפילו אינו אלא אדם כל דהו קל שבקלים. מ״מ מצווה אתה לאהוב אותו כנפשך שבעך. כבוד לא ימנעך. ככה תתנהג עם שאתך בתורה ובמצות זה חסדך את רעך) ובדברים שבין אדם לחברו. משא"כ בעובדי אלילים. כירבעם וחבריו ושונאיו של הקב"ה פשיטא דלא איירי בהו תנא דידן:

*נמצא* כללו של דבר שלשה מדות הן בעליה זו. אחת במי שברור וידוע לנו שהוא צדיק גמור. צריך לדונו לכף זכות בכל אופן. אפילו ראינו שעבר עברה (בלילה בסתר במקום שאין ח"ה) חיוב הוא לכסות עליו כי נתן מכשול לפניו. ככתוב בשוב צדיק וגו' ונתתי מכשול לפניו וכתוב וכשל גם נביא עמך הלילה. ות״ח שסרח אין מנדין אותו (אבל במקום שיש ח״ה אין חולקין כבוד לרב) ומי שמעשיו סתומין. או בינוני שמעשיו שקולין. צריך להכריעו לכף זכות. ומדת חסידות היא במקום שהענין סובל ההכרעה לזכות. וברשעות גדולה. שאין {אלטונא תקח: שם} מקום ללמוד זכות ממש. אם הוא בדברים שבין אדם לחברו. מ"מ טוב הוא לתלות זכותו במה שהסיתוהו מה׳ ונפקא מנה להגין עליו לפי שעה (ואפילו בש"ד כענין יואב עם אבנר ועמשא. שהמתין לו דוד ולא נפרע ממנו מיד) אבל סוף סוף צריך שיקבל דינו ולשלם לו כמפעלו בעוה"ז. כשיש דין למטה. רק לא יעשה דין לעצמו (ביחוד כשיש לו לצדיק לתלות עלבונו בעונו. כענין דוד. שיסבול ויאריך אפו לרשע עד בוא יומו וזמנו. להפרע חובו מבעל דינו) אך הרשע הגמור ומפורסם. אסור לדונו לזכות. ומצוה לדונו לחובה. אפילו כשעושה לעינים טובה. ואצ"ל בעובדי ע"א שכל חסדם כציץ השדה אמר הכתוב עם נבר תתברר וגו':

*לפיכך* אם ראית אדם כשר הבדוק לך פוסע פסיעה גסה. כענין ר"י בן נקוסא הוי מלמד עליו זכות. כמו שאמרו לו אלמלא יהודה ב"ן את שכל מעשיו לשם שמים. וכ"מ ביונתן בן עמרם בענין אחר דומה. מכל שכן שלא תהפוך קערת כוסף המדות החמודות על פיה הפך ומחה. לפגום כל מעשה הבריות כמעשה ציד הרמאי שאינו מדבר בשבחה של עולם ופוסל במומו. חנף על נקי יתעורר לתת דופי בבן אמו. אפילו אם רואה חברו אינו רוצה ליהנות מכבוד תורה. ובורח מן הכבוד. רשע יראה וכעס אומר גס רוח הוא. תמיד בכל אופן ימצא לו עלילות דברים להטיל ארם קנאתו וזוהמתו. בנפש נקי צדיק יודע נפש בהמתו. עאכ"ו כשמרגיש שיוצא לחברו איזה תועלת גופני או נפשי. ממעשיו הנאים מיד מתמלא חמה זומם רשע לצדיק וחורק עליו שניו. לחרוש עליו רעה לעשות מיום לילה. תחלה בא עליו בעלילה. לשחוק וללעוג עליו מרבה להכיל. בכל עת מדנים ישלח. לירות במו אופל לישרי לב כמתלהלה היורה זקים חצים ומות. כן איש רמה את רעהו. ואמר הלא משחק אני אבל לא יחרוך רמיה צידו. כי קרוב יום אידו. ואם דברי נרגן כמתלהמים והם ירדו חדרי בטן רשעים תחסר אם בפידו. שניו יחרוק ונמס תאות רשעים תאבד עיניו יראו כידו. ישמח צדיק בה' מגן בעדו. חפץ ה׳ יצלח בידו:
<h3>יט עליית הודאה</h3>
% יט

*עליית* הודאה והלל לה'. תנן שילהי ברכות על כל מדה ומדה שמודד לך. הוי מודה לו במאד מאד. ומה יפה ונעים נסמכה פרשה זו לשלפניה. כי כמו שצריך לדון חברו לכף זכות בכל ענין שאפשר. אף אם נראה שחטא לו. מ״מ מחויב כל אדם מישראל להפוך בזכות רעו מאד. עאכ"ו שחיוב הוא להצדיק דיני בוראו בכל אופן וזהו שכפל התנא הלשון במאד מאד ואל יהרהר אחריו. אל אמונה ואין עול צדיק וישר הוא בכל דרכיו וחסיד בכל מעשיו. ורחמיו על כל מעשיו. אף כי על האדם הלז. אשר עשאו מנהיג עולמו ורודה בכל בריותיו. שעיני השגחתו והשקפתו עליו לטובה בכל דבר. אף אם יקרהו אסון ושבר. פן יפגעהו בחרב ודבר. או בכאב אנוש אשר גבר. אשרי הגבר שעל ה' אלהיו יש לו סבר. כמש״ה בה' אהלל דבר באלהים אהלל דבר. ונאמר חסד ומשפט אשירה גו׳:

*וכך* שנו חכמים כשם שמברכין על הטובה בשמחה בלב שלם ובנפש חפצה. כך צריך לברך על הרעה. בטוב לבב בדעת מיושבת ומרוצה. כי באמת אין שום רעה אמתית. היורדת מן השמים אל ארץ תחתית. רק מה שגורם האדם רעה לעצמו בארץ חיים נתן חתית. אבל כל מה דעבד קב״ה לטב. את הכל עשה יפה בעתו. והכל טוב מאד בזמנו בשעתו. וכבר הארכנו מזה בחצר הבית הקדוש. ובכמה מקומות מחדריו. על כן אין מהצורך להאריך כאן עוד בזה. גם אין המכוון בעצם לבאר כאן מהחיוב שעל האדם לשבחו ולהללו יתב' ולברך בשמו. על כל הטוב אשר גמל עמו. מהיותו במעי אמו. עד אשר גדלו ורוממו חזקו וחכמו. ורוח ה' מפעמו. ומנהלו שומרו וצלו. לילו ויומו. בשכבו וקומו. ובהתהלכו לתומו. ינחהו במעגלי צדק למען שמו. עד לכתו לבית עולמו (וכבר נזכר במקומו. בית אל ימצאנו ובשער הבחינה ויזכר עוד בעז״ה):

*אמנם* בחינת הרע בכאן. קשה הציור כמעט נמנע. ולכאורה מירמיה ודניאל יש ללמוד קצת מציאות. למניעת ההודאה. במקום שנראה מתנגד לאמת. אפילו להקב״ה לא חנפו כמ״ש רז״ל עה"פ ויברך עזרא את ה׳ האלהים הגדול. מאי הגדול. רב מתנה אמר. האל הגדול הגבור והנורא ואתיא כדריב"ל. דאמר למה נקרא שמן אנשי כנה״ג. שהחזירו עטרה לישנה. אתא משה ואמר האל הגדול הגבור והנורא. אתא ירמיה אמר גוים מרקדים בהיכלו. איה נוראותיו. לא אמר נורא. אתא דניאל ואמר גוים משתעבדים בבניו איה הן גבורותיו. לא אמר גבור. אתו אנשי כנה"ג. ואמרו אדרבה זוהי גבורת גבורותיו. ואלו נוראות נוראותיו. זוהי גבורתו שכובש את כעסו ונותן ארך אפים לרשעים. ואלו הן נוראותיו. אומה אחת איך יכולה להתקיים בין שבעים אומות. ורבנן (ירמיה ודניאל) היכי סמכי אדעתייהו ועקרו מה דאמר משה. א״ר יצחק ב״ר אלעזר. מתוך שיודעין בהקב"ה שאמתי הוא. לפיכך לא כזבו בו. הרי מפורש הדבר שנביאי ה' לא מצאו חזון מה׳ להודות לו ולשבחו במה שאינו נראה לעינים. גם החכמים תמכו בידיהם. לומר שיפה עשו שלא כזבו בו. עם שלפום ריהטא נראה דלית הילכתא כירמיה ודניאל בהאי. איברא לכי מעיינת לאו הכי הוא. דהא מסקנא לא סלקא הכי. לפום מאי דמהדר תלמודא אטעמא דמילתא. וקשה ג"כ להחליט הטעות לשני נביאים. שסגנון אחד עולה לשניהם. אבל באמת נראה לי דלא פליגי אנשי כנה"ג עליהו ודניאל גופיה נמי מאנשי כנה"ג הוה אלא הכל לפי הזמן. כי לעולם ירמיהו ודניאל לפי זמנם. כן עשו. ודברו נכונה מאחר שישראל בגלות ובהמ״ק חרב. ראו כי טוב להעלים תוארים ההם. אשר לא יצדקו אז. לפי מחשבת בני אדם. ובטלום מפני תרעומת המינין שלא ילעגו למו לומר איה גבורותיו ונוראותיו. עם שבודאי לא נעלם מהנביאים הקדושים הא דאמרי אנשי כנה״ג אדרבה כו׳. מ״מ לפי השעה לא יתכן. לפי שהיו בגולה תחת יד או"ה. אכן אנשי כנה״ג שהחזירו העטרה לישנה. זה היה מעשה. כשחזרו ישראל לארצם וישבו על אדמתם לבטח ובנו בהמ״ק ומדוע לא יחזרו אז לומר כלשון הראשון שיסד משה. וכ"ש עכשיו שהראה הקב״ה שנית ידו הגדולה. לקבץ פזורי הגולה מתחת יד או"ה ולשוב לבנות רחוב וחרוץ וזה פשוט מאד. עד שיקשה צריכה למימר. אלא משום שעדיין היתה יד מלכי או״ה תקיפה עליהם. בתחלת בית שני. ככתוב ובצוק העתים וכנזכר בדברי עזרא ונחמיה. ותבואתנו מרבה למלכים. ועל גויותינו מושלים. והיה עולה על הדעת. שעדין לא הגיע עת דודים להחזיר העטרה לישנה. שלא היתה אלא פקידה בעלמא לזה הוצרכו לבאר. שעם כל זה הן הן גבורותיו ונוראותיו. שזה יספיק להחזיר העטרה. מאחר שמ"מ לא היו כבושים עוד תחת או״ה בגלות. אבל כל זמן שלא יצאו מגלות בבל. מודו אנשי כנה"ג דשפיר עבדי רבנן. איברא אנן אאנשי כנה"ג סמכינן ועבדינן כוותייהו. אחר שנתננו ה' לרחמים. בעיני מלכי העמים. כך נ"ל ברור וישר הדבר בעז"ה: 

*חזרנו* לענין ולמדנו. שעם היות כולנו חייבין בכבודו של מקום להודות לו ולברכו. בכל עת ופגע אשר יקרה כה וכה. מכל מקום בדברים הנוגעים לצבור. ודאי שאני כי אז ודאי נחת רוח הוא לפני המקום. כשעומד צדיק גבור חיל ואוזר ~כגבור~{אלטונא תקח: כגבר} חלציו לתבוע צרכי צבורו הנתונים בצרה ישכון על מפרציו. ללמוד עליהם זכות ביד חזקה. ולא יודה לרבו לקיים גזירתו יתב' להפגיע בהם מדה״ד הקשה. כענין שמצינו במרע״ה שהרבה והפציר בתפלה ובקשה. כשא"ל הקב״ה ועתה הניחה לי ויחר אפי בהם ואכלם. ולא הניחו עד שהחלהו. ומסר עצמו למיתה עליהם ואמר מחני נא מספרך. וזכה שנקראו ישראל על שמו עמך ולא זז הקב״ה עד שקראו למשה עמו. ככתוב ויזכור ימי עולם משה עמו וכן. בתחלת שליחותו לפרעה. תפס מדה זאת:

*ומה* שאמרו רז"ל שנענש על שאמר למה הרעות לעם הזה וגו'. ואמרו שא"ל חבל על דאבדין ולא משתכחין. אברהם יצחק ויעקב לא הרהרו אחר מדותי אע״פ שבאמת אינו דומה צורך היחיד. ולבקש טובת עצמו. לצורך רבים ובקשת תועלתם ותקותם כמו שאמרנו. זהו מפני שהיה לו לידע שהבטחת הקב"ה לטובה אינה חוזרת. ולא איש אל ויכזב. ולא אדם הוא להנחם. אבל כשמדת הדין מתוחה. בלי שקדמה הבטחה (ביחוד כשהחטא גורם) צריך פרנס הדור למסור נפשו על צאנו שלא למסרם לטבחה. ולהמציא להם פדות ורוחה וכענין שעשה יהושע וענה עזות (כמ״ש בסמוך) ולא נענש:

*וכך* עשה דוד ואמר תהי נא ידך בי ובבית אבי. ובעמך לא למגפה. וזכה למלכות ברית מלח עולם וכן מצינו בגדעון שאמר למלאך שדרש שלומו בשם ה׳ וענהו קשות. ואמר לו אם ה' אתנו ולמה מצאתנו כל זאת וגו׳ והושב לך בכחך זה והושעת את ישראל מכף מדין. וכן ישעיה אמר איה גבורותיך המון רחמיך ומעיך אלינו התאפקו:

*ואפילו* במדת הדין של מעלה עצמה מצינו כזאת. כדגרסינן פ' נגמר הדין. א״ל אביי לר׳ דימי האי קרא במערבא במאי מוקמיתו ליה. אל תצא לריב מהר. פן מה תעשה באחריתך בהכלים אותך רעך ריבך ריב את רעך וסוד אחר אל תגל. בשעה שא״ל הקב״ה ליחזקאל לך אמור להם לישראל. אביך האמורי ואמך חתית. אמרה רוח פסקונית לפני הקב"ה. רבונו של עולם אם יבואו אברהם ושרה ויעמדו לפניך. אתה אומר להם ומכלים אותם. ריבך ריב את רעך. וסוד אחר אל תגל. ומי אית ליה רשותא כולי האי. אין דאמר ר״י ב"ח שלש שמות יש לו. פסקון אטמון סגרון. פסקון. שפוסק דברים כלפי מעלה. אטמון. שאוטם עונותיהן של ישראל. סגרון. כיון שסוגר שוב אינו פותח:

*תו* גרסינן אמר ר״נ אמר רב. מאי דכתיב תחנונים ידבר רש. זה משה. ועשיר יענה עזות זה יהושע. מ״ט אי לימא משום דכתיב ויציקום לפני ה'. ואר"נ בא וחבטן לפני המקום. אטו פנחס לא עבד הכי. והכתיב ויעמוד פנחס ויפלל וגו'. וא"ר אלעזר כו' מלמד שעשה פלילות עם קונו. בא וחבטן לפני המקום אמר על אלו יפלו עשרים וארבעה אלף מישראל. אלא מהכא למה העברת העביר את העם הזה את הירדן. משה נמי מימר אמר למה הרעות לעם הזה. אלא מהכא ולו הואלנו ונשב בעבר הירדן:

*ויש* לתמוה מאי עדיפותיה דיהושע ממשה. דקרי ליה עשיר. ולמשה רש ולא עוד אלא שמשה רבו נענש על דברי תחנונים. ויהושע שענה עזות לא מצאו עון ולא השיגו עונש. כלפי לייא ועולם הפוך מוחלפת השטה. תחתונים למעלה ועליונים למטה. אבל הענין הוא הכל לפי השעה והזמן גורם. שכל זמן שישראל בגלות ואין עת רצון משחקת. אז צריך לדבר תחנונים והמעט שדבר משה בלשון עז נחשב הרבה לפי השפה והענין. בפרט אחר ששלחו השי״ת אז והבטיחו על הדבר. אף שבאמת לא הגדיל בפיו דבור עז ושפת יתר כיהושע. לפי ששיער בעצמו שלא יתכן שיצא עתק מפיו ביותר מטעמים הנ"ל. וע״כ נחשבים דבריו תחנונים בערך דברי יהושע שהקשה לדבר. ומה שנקרא רש ע״ד יש מתרושש והון רב. ומחמת מצב דורו אז היה רש שלא יכול להרחיב פיו ולשונו בלשון עז. מפני שעדיין לא הגיעה שעת רחמים ועת רצון. לפיכר אפי׳ על מה שדבר כהוגן נענש מפני שתפס לשון תרעומת. ולא היתה תפלתו תחנונים כפי צורך השעה. אבל יהושע עשיר היה לפי זמנו ומקומו ושעתו. שכבר היו ישראל על אדמתם ושכינה שרויה ביניהם לכן יכול לענות עזות שכך היה דבר ראוי לפי העת והעונה הטובה ולבו של יהושע גס בה בשכינה. כעבד לפני המלך בחצרו והיכלו משא״כ משה. אף כי בתחלת שליחותו חוץ למקומו וחוץ לזמנו מלבד שהשי״ת שלחו כנ"ל וזה נכון:

*וגרסינן* בפ׳ האשה. תחלת דבר ה' בהושע כו׳ א״ל הקב"ה להושע חטאו ישראל. הי"ל לומר. בניך הם. בני בחוניך. בני אברהם יצחק ויעקב. גלגל עליהם מדת רחמיך. לא די שלא אמר כך אלא אמר לפניו רבש"ע כל העולם שלך הוא. העבירם באומה אחרת. אמר הקב״ה מה אעשה לזקן זה אני אומר לו קח לך אשת זנונים וילדי זנונים וגו'. וילך ויקח את גומר בת דבלים כו' ותהר ותלד בן וגו׳ לאחר שנולדו לו שני בנים ובת אחת א״ל הקב"ה להושע לא הי״ל ללמוד ממשה רבך שכיון שדברתי עמו פירש מן האשה אף אתה בדול עצמך הימנה אמר לפניו רבש"ע יש לי בנים הימנה ואיני יכול להוציאה ולגרשה א״ל ומה אתה שאשתך זונה ובניך בני זנונים ואין אתה יודע אם שלך הם אם של אחרים הן כך. ישראל שהם בני. בני בחוני בני אברהם יצחק ויעקב אחד מארבעה קנינים שקניתי בעולמי. ישראל תורה שמים וארץ ובהמ״ק כו'. ישראל שנאמר עם זו קנית. ואתה אמרת העבירם באומה אחרת. כיון שידע שחטא התחיל מבקש רחמים על עצמו א"ל הקב"ה עד שאתה מבקש רחמים על עצמך בקש רחמים על ישראל שגזרתי עליהם שלש גזרות בעבורך עמד ובקש רחמים ובטל את הגזרות והתחיל וברכן שנאמר והיה מספר בני ישראל כחול הים אשר לא ימד ולא יספר והיה במקום אשר יאמר להם לא עמי אתם יאמר להם בני אל חי ונקבצו ~אלטונא תקח: בני אל חי. ונקבצו~ בני יהודה וגו׳ וזרעתים לי בארץ ורחמתי את לא רוחמה ואמרתי ללא עמי עמי אתה:

*ובפרק* ר״ע דרש רבא. מה דכתיב לכו נא ונוכחה יאמר ה׳ כו'. לעתיד לבא א"ל הקב"ה לישראל לכו נא אצל אבותיכם ויוכיחו אתכם ויאמרו לפניו רבש"ע אצל מי נלך אצל אברהם שאמרת ידוע תדע ולא בקש רחמים עלינו. אצל יצחק שברך את עשו והיה כאשר תריד ולא בקש רחמים עלינו. אצל יעקב שאמרת אנכי ארד עמך מצרימה ולא בקש רחמים עלינו. אצל מי נלך. עכשיו יאמר ה' אומר להם הקב"ה הואיל ותליתם עצמכם בי אם יהיו חטאיכם כשנים כשלג ילבינו. ואמר רב שמואל בר נחמני ~אר״ז~{אלטונא תקח: אר"י} ~עד~{אלטונא תקח: מ"ד} כי אתה אבינו כי אברהם לא ידענו וישראל לא יכירנו אתה ה׳ גואלנו וגו׳. לעתיד לבא אומר הקב״ה לאברהם בניך חטאו. אומר לפניו רבש"ע ימחו על קדושת שמך אמר לא בסבי טעמא. אמר אימא ליה ליעקב דהוה ליה צער גידול בנים אפשר דבעי רחמי עלייהו. א"ל בניך חטאו א״ל רבש״ע ימחו על קדושת שמך ואמר לא בסבי טעמא ולא בדרדקי עצה. א״ל ליצחק בניך חטאו אמר לפניו רבש״ע בני ולא בניך בשעה שהקדימו לפניך נעשה לנשמע קראת להם בני בכורי עכשיו בני ולא בניך ועוד כמה חטאו כמה שנותיו של אדם שבעים שנה דל עשרים דלא ענשת עלייהו פשו להו חמשין דל עשרין וחמשא דלילותא פשו להו כ"ה דל תרתי סרי ופלגא דצלויי ומיכל ודבה"כ. פשו להו תרתי סרי ופלגא. אם אתה סובל את כולם מוטב. ואם לאו פלגא עלי ופלגא עלך ואי תימא כולהו עלי הא קריבת נפשי קמך פתחו ואמרו כי אתה אבינו אומר להם יצחק עד שאתם מקלסין לי קלסו להקב״ה ומחוי להו יצחק קודשא בריך הוא בעינייהו מיד נושאים עיניהם למרום אתה ה׳ אבינו גואלנו מעולם שמך (באור מאמרים אלו עיין בעליית התוכחה בעזה״י):

*ובפרקא* דחסידי בעובדא דההוא גברא דאיחייב נגידא בבי דינא דרבא משום דבעל נכרית. נגדיה רבא ומית אשתמע מילתא בי שבור מלכא בעי לצעורי לרבא. אמרה ליה איפרא הורמיז אמיה דשבור מלכא לברה לא להוי לך עסק בהדי יהודאי דכל דבעון ממרייהו. עביד להו. אמר לה מאי האי. א״ל דבעו רחמי ואתי מיטרא. א״ל ההוא משום זימנא דמטרא הוא. לבעו האידנא בתקופת תמוז. וליתי מיטרא. שלחה ליה לרבא כוין דעתך ובעי רחמי וייתי מטרא בעא רחמי ולא אתא מטרא. אמר לפניו רבש״ע. באזנינו שמענו אבותינו ספרו לנו פועל פעלת וגו' ובעינינו לא ראינו. אתא מטרא עד דשפוך מרזבי דמחוזא לדגלת. אתחזי ליה אבוה בחלמא. אמר מי איכא דמטרח קמי שמיא כולי האי. קום ושני דוכתך דרתחי עלך מן שמיא. שני דוכתיה. למחר אשכחיה לפורייה דמרשם בסכיני. ובפ' הזרוע רבא נזוף הוה. והא דאענש רבא משום דלא צורך רבים הוה אלא לצרכו ולהנאתו בלבד. הטיח דברים כלפי מעלה. ושמואל הנביא דעבד הכי שלא לצורך. דכתיב הלא קציר חטים היום אקרא אל ה׳ ויתן קולות ומטר גו'. התם אע"ג דלאו צורך גשמים הוא צורך גדול היה להוכיח את ישראל כמ"ש. ודעו וראו כי חטאתכם רבה: 

*והא* דאיתא תו התם. לוי גזר תעניתא. בעא רחמי ולא אתא מימרא אמר לפניו רבש"ע עלית וישבת במרום ואין אתה מרחם על בניך. אתא מטרא ואטלע. א"ר אלעזר לעולם אל יטיח אדם דברים כלפי מעלה. שהרי אדם גדול הטיח דברים כלפי מעלה ואטלע. ומנו לוי ואע"ג דצורך צבור הוה י״ל כבר הרגיש בעל התלמוד עצמו שזה לבדו אינו כדאי. לכן הקשה והא גרמא ליה. והא לוי אחוי קדה קמיה דרבי ואטלע. ומשני הא והא גרמה ליה כלומר זה ודאי לא היה מספיק להענישו כך. שהרי ודאי יפה עשה במה שבקש צרכי ישראל בזרוע. אלא שאעפ״כ היה לו להשמר בלשונו. ולבקש רחמים בלשון רכה ותחנונים. כי בלא״ה הקב"ה עושה רצון יראיו. וצדיק גוזר והקב״ה מקיים. אבל לא כשהדור אינו ראוי ולא כדאי. ואז צריך להרבות בריצוי תחנונים ולשפוך תפלות כעתר להתנהג עמהם לפנים משורת הדין. ולא להטיח דברים קשים כאילו שורת הדין נותנת. לעשות רצונו וחפצו. לפיכך המתינו לו עד שנכשל עוד בדבר ונפרעו ממנו:

*ונ״ל* ליישב הענין היטב בס"ד. כי י״ל הלא בודאי לא היו שני מעשים אלו בזמן אחד. ר"ל  שהטיח דברים כלפי מעלה. ואחוי קדה. ואם אחר זמן אחוי קדה. א״כ מנ״ל דהא והא גרמא ליה. ואי איתא. הו"ל לסבול עונש בפיו ובשפתיו. ומה ענין עונשו היות צולע על שחטא בשפתיו. אבל הענין הוא שנענש משום דאחוי קדה שאינה ראויה אלא למלך הכבוד בביתו והיכלו. משא"כ עתה שנסתלק למרום והוא עצמו מה שהכשילו פיו בהטיחו דברים כלפי מעלה. שעלה למרום ואינו מרחם על בניו. ואמנם שורת הדין חייבה זאת שיסתלק למעלה ולא יפנה אל בניו. מפני שחטאו וע״כ בעונם גלו. לכן במה שנענש על עשיית קדה. בה עצמו הראו לו בחדא מחתא שחטא בלשונו. בהטחת דברים שלא כהוגן כי בגלות ובעת שעון הדור גורם אין הצדיק רשאי לבטוח על זכותו. ולדבר קשות כלפי מעלה אע״פ שעושה לצרכי צבור התלוים בו:

*ונ״ל* זפ"ה אל תבהל על פיך ולבך אל ימהר להוציא דבר לפני האלהים כי האלהים בשמים גו׳ וקשה הלא את השמים ואת הארץ הוא מלא ומלא כל הארץ כבודו. אלא ה״פ שאין כל העתים שוים ובזמן שהאלהים בשמים מסתלק למעלה. יהיו דבריו מעטים כמש״ל במשה רבינו ע״ה בס״ד:
<h3>כ עליית ותרנות</h3>
% כ

*עליית* ותרנות בפב"ה שאל ר"ע את ר׳ נחוניא הגדול. במה הארכת ימים. א"ל מימי לא קבלתי מתנות כו' ותרן בממוני הייתי. כתב הריס״ל אין הכוונה לוותר ולבזבז. דהא אדרבה ארז״ל ת"ח מדקדק אפי׳ בפחות משוה פרוטה (לא ידענא מנליה הא. ואם אמרו צדיקים ממונם חביב עליהם כו'. זו לא שמענו. והיא מדת בן נח. שנהרג על פחות משוה פרוטה. אמנם ודאי יש לאדם לחוס גם על פחות מש״פ שלא ילך לאבוד. כמו שיש ללמוד מאותה שאמרו שמא תאבד לו מחט ואתי לעיוני בתרה מלשון חכמה שלהם ז״ל למדנו בהל׳ ד״א שאפילו מה שאינו שוה פרוטה יש לאדם להיות חס על שלו. אבל לדקדק בכך עם בני אדם. אין זו מדת ת״ח) אלא הענין שיהיה נדיב במקום שראוי לו להתנדב. וישקול דבר זה במאזנים של תורה. וילמוד מיעקב אע״ה. שהיה ציקני. ויותר יעקב לבדו. ואחז״ל ששכח פכים קטנים כו׳ ומצינו במקום אחר שהיה ותרן אין כמוהו. כמ"ש רז״ל אשר כריתי לי. מלמד שנטל יעקב כל כסף וזהב שהביא מבית לבן. ועשה כרי ואמר לעשו טול כרי זה. בשביל חלקך במערה לכן ממנו ילמוד האדם שלא יפזר לריק ושלא לצורך. ובמקום מצוה כגון צדקה ושאר מצות התלויות במעות. כגון לקנות רב חבר וספרים. יהיה ותרן גדול. ואדרבה כל מצוה שקונה אותה ביוקר. הרי זה מעולה. והזוהר נתן סימן. חנם בלא מצוה. כי הקליפה בהפקרא ניחא לה. על כן יבזבז בשביל מצוה. ואין להניח שום מצוה בשביל דמיה שהרי ר״ג לקח אתרוג באלף זוז. ובתנאי שלא יבזבז יותר מחומש (אע״פ שכ״כ קצת פוסקים. לא פשיטא לי כולי האי. דל״א המבזבז אל יבזבז יותר מחומש. אלא לענין פזר נתן לאביונים. ואף בזו יש לנו דברים בגו (ש״י סס״ג) דלאו כל אפיא שוין. איברא במצוה עוברת. פקפקתי במו״ק (סתרנ״ו) דילמא מיחייב למיתב אפילו כולי ביתיה. דל״א דל"צ אלא לענין צדקה או כשיש לו כדי קיום המצוה. ודאי א״צ לתת כל אשר לו בעד הדור מצוה. אמנם ודאי היכא דמיעני לגמרי לא אמינא. שהעוני חשוב כמיתה. לכן נראה שאין לבזבז כל נכסיו על מצות עשה אחת. אע"פ שעוברת. (ועמ״ש באבן בוחן לענין עקירת ל"ת. משום כדי חייו. ושם החמרנו עליו אפי׳ שיצא נקי מנכסיו. רק בתנאי. שלא יהא בו משום פקוח נפשות. דהיינו שימצא לפחות די פרנסתו ע״י קבלת צדקה וג״ח מאחרים. וכאן לענין בטול מ״ע. אינו חייב להיות עני בשביל קיום מצוה גרידא (ר״ל שאין בה כרת. אבל פסח ומילה נ"ל שהן דומין בזה לל״ת. שצריך אדם לתת כל הון ביתו באהבת המקום כדי לקיימן. אע״פ שמצינו שהעמידו חכמים דבריהם גם בהם בשו״ת) מ״מ חומש או עישור ~ולשום~{אלטונא תקח: ושום} שיעור לדבר וקצבה קבועה ע״פ חז״ל לא שמענו עד כה. וע״ש עוד (ולענין הדור מצוה עיין רחוב שה״מ):

*ובגמרא* במערבא אמרי שליש משלו מכאן ואילך של הקב"ה (פירש״י עד שליש משלו דהיינו אותו שליש שיוסיף בהדור מצוה. משלו הוא שאינו נפרע לו בחייו. כדאמרינן היום לעשותם. ולא היום לטול שכרם. מכאן ואילך. מה שיוסיף בהדור יותר על שליש. יפרע לו הקב״ה בחייו) צריך פירוש לפירושו. ונ״ל דהכי הוא שאם מקיים האדם מצוה בצמצום. אע"פ שכשרה בכל שהיא. כגון אתרוג כזית למר או כביצה למר והוא גרוע ושפל. אלא שכשר בדוחק עם שיוצא בו בדעבד ובשעת הדחק. היינו שאין מצוי לו אחר. או שהוא עני שאי אפשר לו להוציא מעותיו על המצוה בריוח. אז יש לו שכר מצוה בודאי. מ״מ לא נתנו חכמים דבריהם לשיעורין. במי שמוצא ומצוי לו וסיפק בידו לעשות מצוה כמאמרה בהדורה כי לאדם כזה לא די שאין לו שכר על מצוה שמקיים בדלות ובזלות אלא שתבואהו קללה תחת ברכה. ובמארה הכתובה הוא נארר וארור נוכל ויש בעדרו זכר גו' הקריבהו נא לפחתך גו׳. וכן למדנו מן התורה מן הראשון אשר הקריב מנחה לה׳ מפרי האדמה שלא שעה אל מנחתו ולא חשבה מאומה. וגרם האבדון לו ולדורותיו כליון ומהומה. לפיכך מי שיש לו. מחויב להוציא בהדור מצוה עד שליש וזה נחשב בקרן המצוה. ואין זה תוספת. כי חיוב גמור הוא כאמור שאין לה שכר בעוה"ז. אבל מה שמוסיף על שליש. זהו שבח ופירות שהשביח את המצוה יתר על העיקר. לפיכך אוכל גם הוא משכרה שהרויח ביתר שאת ויתר עז השתדלותו במצוה עצהי״ט. ויש לו פירות בעוה״ז. והקרן קיים לעוה״ב. וע״ע בחלק הדרושים ובבית נתיבות ובעלית הבטחון ממעלת הויתור. ויזכר עוד בעז"ה בעליית הנדיבות. (כי בויתור. ראוי אדם להקרא נדיב) ובה״ל צדקה:

*אכן* בחינת הרע שבמדה זו המוותר לרשעים ועובר על לא תחנם. (ויש ללמדה מדרכי המקום ב״ה. שכל האומר הקב״ה ותרן כו'. אלא מאריך אף. וגבי דיליה וכן נהג דוד המע"ה עם יואב ושמעי) והמאבד ממונו בחנם. הרי הוא בועט בברכתו של הקב"ה. ויבואר עוד בעז"ה בעליית הפזור. שאין כאן המקום בעצם:
<h3>כא עליית הזריזות</h3>
% כא

*עליית* הזריזות ז״ל ס' מעלות המדות:

*בני* בואו ואלמדכם מעלת הזריזות. דעו בני כי מעלת הזריזות היא מדה חשובה. לפי שמתחילת ברייתו של אדם. לא נברא אלא להיות זריז במעשיו ובדרכיו. כענין שנאמר. ויהי האדם לנפש חיה. מאי חיה זריזתא. ואמרו חז"ל באגדה. עשאו עבד מכודן לעצמו. שאם אינו יגע אינו אוכל. ראה מה שכתוב בענין. ויניחהו בגן עדן לעבדה ולשמרה. וכי עבודה ושמירה היה צריך. אלא כדי לזרזו. וכן הוא אומר עובד אדמתו ישבע לחם. ומרדף רקים ישבע ריש. שכל היגע ועמל לעבוד את שדהו. הרי הוא משביע את נפשו. ומי שהוא רודף ומרדף אחר הריקי' שאינן טורחין ואינן עוסקין במלאכתן. הרי הוא מתרושש. וכל מי שהוא בעל מלאכה. ונתעסק במלאכתו. ונשתכר בה שהעשיר וקונה עושר ונכסים. אל יניחנה וילך. אלא ישתדל להתעסק במלאכתו כל ימי חייו. ואל יתבייש:

*שכך* אמרו חכמים ז"ל באגדה גדולה היא המלאכה. שכל מי שהוא עסוק במלאכה. אין ידו חסרה פרוטה לעולם. וכל מי שאינו עוסק במלאכה. סופו להתחייב בנפשו. כיצד היה בטל ביום א' ביום ב' ביום ג'. ואין לו מה יאכל. והיו לו מעות של קודש ואכלן. הרי זה מתחייב בנפשו. מי גרם לו להתחייב בנפשו. על שלא היה עסוק במלאכה:

*ועוד* אמרו גדולה היא המלאכה. שכל מי שהוא נהנה שוה פרוטה מן ההקדש מעל. והפועלים עושים מלאכה במלאכת הקודש ונוטלין שכרן משל הקדש. ועוד אמרו גדולה היא המלאכה. שכל הגוזל את חבירו שוה פרוטה. יוליכנו אחריו אפילו למדי. ופועל שהיה עושה מלאכה עם בעל הבית. אפילו לכותבת. אפי' אחת מהן יפה דינר אוכל ואינו בוש:

*בני* בואו וראו כמה חשובה מדת הזריזות. שכן ממנין את האדם הזריז במלאכת המלכים. והוא ששלמה משבח ואומר חזית איש מהיר במלאכתו לפני מלכים יתיצב וגו'. ואמר להו רבא לרבנן במטותא בעינא מנייכו. ביומי ניסן וביומי תשרי עסקו במזונייכו. כי היכי דלא תיתו לידי זילותא:

*ומן* הזריזות לשמור אדם את ממונו ואינו מפקירו. ואינו מוציאו לבטלה. אלא בשעת הצורך. ופוקד שדותיו וכרמיו בכל יום. לידע מה הם צריכים. שכך אמרו חז"ל מאן דסאיר נכסיה. משכח איסתריא. ומצינו שאביי היה רגיל לפקוד את כרמיו תמיד. פעם אחת פגע באריסו שהיה הולך. ומוליך חבילות זמורות ועצים על כתיפו. ואמר לו אנה אתה מוליך אלו העצים. והשיב האריס אני מוליכם לבית אדוני. ואמר לו כבר קדמוך רבנן. שאמרו מאן דסאיר {אלטונא תקח: נכסיה} משכח איסתירי שאלמלא שפגעתי ~לך~{אלטונא תקח: בך}. היית מוליכם לביתך:

*גדולה* היא מדות הזריזות. שאם הרגיל אדם את עצמו במדת הזריזות בימי הנערות. יהיה זריז והולך אפי' בזקנותו. כענין שנאמר חנוך לנער על פי דרכו וגו'. ולא עוד אלא שאם ראית בנך נוהג במנהג הזריזות בין במלאכתו בין בהליכתו בין בכל עניניו. אל תאמר מעתה ~אין~{אלטונא תקח: איני} צריך לזרזו תמיד תוסיף לזרזו במלאכתו. שכן מצינו בהקב"ה שאמר לו למשה רבינו. וצו את יהושע וחזקהו ואמצהו. ואמרו חכמינו ז"ל אין צו בכל מקום אלא זרוז. שאין מזרזין אלא למזורזין. ודעו לכם בני שכל מי שזריז לעשות מלאכתו ומתכבד בו. מלאכתו מכבדת אותו. שכך אמרו חז"ל גדולה מלאכה שמכבדת בעליה. וגדולי החכמים היו נושאין כלי אומנותן על כתפיהן והיו מתכבדין בה. והיו אומרים גדולה מלאכה שמכבדת בעליה. הלא תראו בני מה שכתב במדת הזריזות. והון אדם יקר חרוץ. כלומר היקר שבהון האדם ומדותיו. החריצות שהוא הזריזות:

*וכל* מי שמשתדל לעשות מלאכתו ועניניו בזריזות. בידוע שמתעשר כענין שנאמר ויד חרוצים תעשיר. ולא עוד אלא שמוצא קורת רוח בעולם ומדשן ביתו מכל טוב. כענין שנאמר ונפש חרוצים תדושן:

*ולא* עוד. אלא שידו מושלת בכל. כענין שנאמר. יד חרוצים תמשול:

*ומהו* הזריזות. שיהא אדם נזהר מתחלה ועד סוף. שלא תבוא תקלה. או דבר שאינו הגון לידו. ושיהיה משתדל להוסיף על ממונו. כמו שאמר חכם אחד. ממבחר הטובות. הזריזות וההשתדלות. ואל יתרשל לעשות מלאכתו ועניניו. ואם יאמרו לו לעשות דבר. מזדרז לעשותו מיד. כמו שאמר חכם אחד. מן הזריזות. לשמור מה שצוית. ולעזוב מה שלא צוית. ואמר אחד אבוד תועלת הזריזות. טוב מהתרשלות. מה שיהיה בו ריוח ותועלת. ומן הזריזות שיהא אדם מתקן את ביתו. מכל מה שיצטרך לו. בעניני הפירנוס והכלכול בטרם הצורך ובשעה ~שהסחורות~{אלטונא תקח: שהתגרות} בזול. הולך וקונה ממנו. ומוכרו בשעת היוקר. או מוליכו במקום שמוכרין אותו ביוקר. ואינו מתבייש להשכיר עצמו. לכל מלאכה שיוכל להשתכר בה ממנה. שכך אמרו חז"ל. פשוט נבילתא בשוקא ושקול אגרא. ולא תימא גברא רבה אנא. ואמר חכם אחד. הזריז מי שלא ימנעהו נאותו בטובה מעשות לאחריתו. ואמר אחד. הזריז מי שלא יטרידהו רוב הטובה. מחשב באחריתו. ולא רוב הדאגה בתלאתו מבקש עצה להנצל ממנה:

*גדולה* היא מדת הזריזות. שכל זמן שאדם זריז לעשות מלאכתו ועניניו בזריזות נכסיו מצליחין ולא עוד אלא אפי' אם היה רש מתחלה. אין עניותו וחסרונו מתעכב עמו. כענין שנאמר מעט שנות מעט תנומות וגו'. מה כתוב אחריו ובא כמהלך רישך וגו'. ודעו לכם בני. שכל זמן שאדם מתעסק לעשות מלאכתו ועניניו בזריזות הרי הוא מצליח בכל ענינים ואם מתעצל לעשות מלאכתו ועניניו לא יצליח לעולם:

*בני* הוו זריזין וזהירין לעשות כל עניניכם בזריזות ובהשתדלות. ואל תאמר כבר נגזר עלינו מן השמים. מה שעתיד לבוא עלינו. ומה לנו עוד להמית את עצמנו. ולהמית גופינו כדי לחזר אחר טרפנו. ומן השמים ירחמו עלינו. כבר אמר חכם אחד מי שאבד הזריזות לבטחונו על הגזר דין. ימהר להביא לנפשו היזק גדול ואמר כי העצלות הוא עקר רוע מזלם. ואינן נותנים אל לבם. כי העצלות שבם הביאם למה שהם במיעוט הטרף והפירנוס:

*אמנם* הוו זריזין וזהירין שלא לעשות דבר מעניניכם על הדרך המהירות כי דבר זה אינו מן הזריזות. אלא שהוא קלות ושטות כי מן המהירות. לא יצא דבר מתוקן לעולם. וממתון. יתקנו הענינים ויזדמנו הבקשות. ואמר חכם אחד מדת החריצות טובה. כשתהיה בכח הנפש. ולא תראה בפועל מהרה. אז תהיה ראויה שתקרא חריצות. ואמר אחד מי שרכב על סוס המהירות אינו ~בוטח~{אלטונא תקח: בטוח} מן המכשול:

*וכשם* שהזהרתי שתהיו זריזין וזהירין לעשות מלאכתכם ועניניכם בזריזות. אזהירכם עוד שתהיו זריזין וזהירין בעניני התורה והמצות. לעשותן כתקנן ובזריזות. עם המלאכה שאתם עוסקין בה שכך אמרו חז"ל. יפה ת"ת עם ד"א. שיגיעת שניהם משכחת עון וגו'. ואמרו חז"ל הזריזין מקדימין למצות מנלן מאברהם שנא' וישכם אברהם בבוקר וגו'. וכל מי שזריז וזהיר בתורה ובמצות. הן משמרין אותו בעולם הזה. ולא עוד אלא שמלמדין עליו זכות לעולם הבא כענין שנא' בהתהלכך תנחה אותך. בשכבך תשמור עליך והקיצות היא תשיחך לעתיד לבוא. ודעו בני שכל זמן שאדם קובע עת לתורתו ועת למלאכתו שניהן מתקיימין בידו. שכך אמרו חז"ל אם אין קמח אין תורה. ואם אין תורה אין קמח. ועוד אמרו שונה אדם שתי הלכות שחרית. ושתי הלכות ערבית. ועוסק במלאכתו כל היום. מעלין עליו כאילו קיים כל התורה כולה. וקיים והגית בו יומם ולילה. מכאן היה ר' שמעון בן יוחאי אומר לא נתנה התורה להדרש אלא לאוכלי המן. מפני שלא היה להן צורך לא למלאכה ולא לסחורה הא כיצד היה יושב ודורש. ולא היה יודע מהיכן הוא אוכל ומהיכן הוא לובש ומתכסה. הא לא נתנה התורה לידרש אלא לאוכלי תרומה. אמור מעתה שהתורה מתקיימת עם המלאכה והמלאכה מתקיימת עם התורה לפיכך צריך לו לאדם להתעסק בתורה ובד"א ביחד שמתוך כך שניהן מתקיימין בידו ואמרו חז"ל אהוב את המלאכה ושנוא את הרבנות (וצריך) לכם בני להיות זהירין וזריזין להתעסק בתורה ולחזור עליה כדי שלא תהא תורתכם משתכחת מכם שכן כתוב במגילת סתרים אם תעזבני יום יומים אעזבך. ואמרו חז"ל באגדה אשרי תלמיד חכם המשמר תלמודו בלבו כדי שיהא לו מה להשיב לפני הקב"ה ליום הדין ועוד אמרו אשרי מי שבא לכאן ותלמודו בידו וצריך לו להיות זהיר וזריז ורץ לעשות את המצות שאם באת מצוה לידו יעשה אותה מיד שנא' ושמרתם את המצות. אל תקרי המצות אלא המצות. כדרך שאין מחמיצין את המצה כך אין מחמיצין את המצוה. אלא מצוה הבאה לידך אל תחמיצנה. ואמרו חז"ל חביבה מצוה בשעתה. שהרי בקרבן עולה ויורד. מביא מיד עשירית האיפה. ואין ממתינין אותו עד שיעשיר ויביא כבש בן שתי סלעים. וכן הקטר חלבים ואיברים כל הלילה ודוחין את השבת. ואין ממתינין להן שיקרבו למוצאי שבת ואמרו חז"ל וצוו לעשות המצוה בזריזות. והוי עז כנמר ורץ כצבי וגבור כארי לעשות רצון אביך שבשמים. לכן בני הוו זהירין וזריזין במצות ובתורה לעשות כל עניניכם בזריזות. שכל הזריז הרי זה משובח ואלהים יצליחנו בה ברחמיו אמן. ועדיין צריכין אנו לדברי בסא"צ. ז"ל *הזריזות* היא מדה גדולה לתורה ולמצות. וגם לענין תקנת העולם הזה. והיא מדת הצדיקים לעבודת הבורא יתב'. ואמרו רבותינו ז"ל זריזין מקדימין למצוות והנה תראה בא"א בענין עקדה שנא' וישכם אברהם בבוקר וגו'. ואע"פ שהיה קשה לו לשחוט את בנו יחידו. עשה רצון הבורא יתעלה בזריזות להשכים בבקר. ומי שעושה מעשיו בזריזות. בזה הוכחה גדולה שהוא אוהב בוראו כעבד האוהב אדוניו ומזרז בעצמו לעשות רצונו כי הזריזות תלוי בלב האדם. כשאדם מפנה לבו מכל מחשבות האחרות שיש בו ותופס מחשבה אחת. אז הוא מזדרז בלי ספק שיצליח. כמו כן עשה אברהם. שהסיר מלבו אהבת בנו. ואחז רצון בוראו ונתבטלה אהבת בנו. מפני אהבת הבורא יתב' ועל כן נזדרז להשכם. כי היתה דעתו קשורה בחשק גדול באהבת הבורא יתב'. על כן נשבע לו הקב"ה לזכור העקידה. כי יש בן אדם העושה בעבור אוהבו דבר קשה לו מאוד ולבו נוקפו לעשות. אבל אברהם ויצחק שניהם עשו מחפץ לבם כי מדרגת האהבה היתה גדולה מאוד בלבם. ושניהם נתדבקו עם השם יתב' ~בדיעתם~{אלטונא תקח: בידיעתם} עד שנתיחדו ביחוד גדול. כי כל כוונתם היתה לפרסם יחוד הבורא יתברך בעולם ולישר בני אדם לאהבתו. ובעת שעשו באהבה עבודת השם יתב' ומצותיו. נתבטלה אהבת גופם ונתדבקה דעתם באהבת הבורא יתב' יוצר עולם לכן עשו שניהם בזריזות:

*ואתה* צריך לדעת כי מדת הזריזות היא תחלה לכל המדות. כי אין אדם יכול להיות תמיד על הספר. כי צריך לאכול ולישן ולעשות צרכיו. לכך צריך זריזות וזהירות לחזור לספרו ללמוד. ואל יחשוב עוד היום גדול. והשנה גדולה כי על זה אמרו חז"ל אל תאמר לכשאפנה אשנה. שמא לא תפנה ולא תשנה:

*גם* אל יאמר אדם עת ערב הוא כבר. איך אלך ללמוד. אצטרך לעמוד מיד להתפלל. כי טוב שעה אחת ללמוד. ואפי' דבור אחד מכל דבר שבעולם. ועל זה נאמר אוטם אזנו משמוע תורה. גם תפלתו תועבה וכן כתוב טוב לי תורת פיך מאלפי זהב וכסף. אמר הקב"ה טוב לי שעה אחת שאתה עוסק בתורה. מאלף עולות שעתיד בנך שלמה להקריב לפני:

*אמר* ר' פנחס בן יאיר זריזות מביאה לידי נקיות. נקיות לידי פרישות. פרישות לידי טהרה. טהרה לידי קדושה. קדושה לידי יראת חטא. יראת חטא לידי ענוה. ענוה לידי חסידות. חסידות לידי רוח הקודש. רוח הקודש לידי תחיית המתים. תחיית המתים לידי אליהו. בא וראה כמה גדול כח הזריזות. שמביא לידי המדות הללו לכן יהא אדם זהיר וזריז לכל המצות. לרוץ אל הספר להשכים ולהעריב:

*מדת* הזריזות היא תכשיט לכל המדות. והיא מתקנת כולם:

*ועתה* יש לי להזכיר דברים שנוהגים תמיד ב"א להתעצל בהם. אדם צריך לראות שום דבר בספר. יהיה ~זריז~{אלטונא תקח: צריך} לחפש הענין שתחפוץ. ותהיה זריז לילך ולשאל מי שיודע הדבר. אם יבוא עני לביתך לבקש לחם אל תאמר לא אוכל לילך ולהביא הלחם אך תלך בזריזות להביא. אם תבוא ליטול ידך. ויש לך מים מועטים או מאוסים. או אם הכלי אינו כשר כל כך כגון שיש בו סדק ואתה רעב לאכול אל תביאך תאוותך. להקל בנטילה. אלא הזדרז להביא מים וכלי הראוי לנטילה:

*וצריך* זריזות ביותר שלא ישהה נקביו גדולים וקטנים. אפי' רגע אחד. שלא יעבור על בל תשקצו. גם המשהה נקביו. מביא עליו חלאים גדולים. וצריך זהירות וזריזות לשמור עצמו בנקיות. שיהיו בגדיו נקיים. וגופו נקי לרחוץ פי טבעת אחר שעשה צרכיו. שאי אפשר להתנקות בלי מים. גם צריך זריזות לעושה צרכיו בלילה על מטתו. אם רוצה לשתות מים שיקום ויטול ידיו. וילך למקום נקי ויטול ויברך על המים תחלה וסוף. אם הוא על מטתו ושומע קול רעם. או רואה ברקים שיעמוד ויטהר ויברך:

*גם* צריך לקום ממטתו. ולהעביר תנומה מעפעפיו. ולהשכים ללמוד תורה:

*וצריך* זריזות לפרוש ממעשיו הגרועים. כגון הקנאה והשנאה והרהורי נשים. כל אלה צריכים זריזות גדול ביותר מאד ולהטות כל מחשבות אחר רצון הבורא ית':

*אם* יבא לו שום צער באיבוד ממונו. או במיתת אוהבו. או יסורין. צריך זריזות מאד במחשבותיו לזכור אהבת צור עולמים. לבטל הצער מלבו. להיות לבו זך להצדיק האל ית' בדיניו ולהתאמץ במעשים טובים ולהתחזק בכח כוונתו לאל עליון. כללו של דבר יבדוק אדם בצערו איזו עבירה הוא רגיל בה. וימהר לעשות גדרים להזהר ולהשמט מאותה עברה. גם יבדוק עצמו באיזה מצוה הוא רפוי. כגון אדם בטלן יבין מתחלה שהביטול בא. מדברים בטלים. מי שקובע עצמו לדברים בטלים. הוא מתבטל מתורה מתפילה ומכל טוב ויסתלק מן האנשים המרבים דברים בטלים. ולא יתחבר עמהם. זה יש לו רפואה לחולי:

*וכן* יעשה לכל המדות הגרועות. יבין מתחלה על היסוד הגרוע ויהרוס אותו. ויסיר מעיניו החשך המחשיך אור נפשו ולכל זה צריך זריזות להסתלק כי אם יתעצל לשרש המדות. אז יעשו בלבו ענפים עד שלא יוכל לקצצם:

*ויהיה* זריז לבקש שלום ולרדוף אחריו. שנאמר בקש שלום ורדפהו. ויהיה זריז לבקש ידיעת התורה וידיעת הבורא יתב' דכתיב נרדפה לדעת את ה'. וכן אמרו חכמים הוי גולה למקום תורה. ויהיה זריז לבקש צדקה. דכתיב צדק צדק תרדוף. וכתיב שמעו אלי רודפי צדק מבקשי ה':

*וצריך* זריזות לכתוב ספרים אשר הוא צריך ללמוד מהם. או כשיראה או כשישמע דבר חדוש. יהיה זריז לכתוב. ולא ימתין עד שישכח מלבו. א"ר יהודא בן תימא הוי קל כנשר וגבור כארי לעשות רצון אביך שבשמים. ראה איך הזהירו לעשות עצמו קל וגבור על המצות. וכן אמר דוד חשתי ולא התמהמהתי לשמור מצותיך וכן דרשו רבותינו ז"ל ושמרתם את המצות. אל תקרא מצות אלא מצות אם תבא מצוה לידך לא תחמיצנה אלא עשה אותה מיד:

*וצריך* מאוד קלות וזריזות וגבורה להִלחם נגד הרשעים. להיות אביר לב כמשה רבינו ע"ה שאמר שימו איש חרבו על ירכו. ובפנחס נאמר. וירא פינחס ויקח רומח בידו. לכן הזהר בעצמך להיות זריז מאד להפרד מחברת רשעים שלא להיות בעצתם ובהסכמתם ועל הכל צריך זריזות לעשות תשובה. יחיש ולא יאחר בדרכי תשובה. ולא יהא שעה אחת רשע לפני המקום יתב':

*ראה* איך משרתי המלכים והשרים הם זריזים בשליחותם ובעבודתם כ"ש שיש ליזהר לעשות עבודת מלך מלכי המלכים הקב"ה:

*אע"פ* שהזריזות טוב מאד. יזהר שלא ימהר בעבודתו יותר מדאי. כי הרוכב במהירות הוא קרוב מאד להכשל. וכן מי שהוא רץ במהירות הוא נופל. ולא יתכן לתקן מעשה מתוקן. אבל במתון. יתקנו הענינים. וכן אמרו רבותינו הוו מתונים בדין. והזריזות שיהא ניעור מלבו ויקיץ מחשבותיו ויקלו איבריו למלאכתו. אך לא ימהר בשום ענין וכל אלו הענינים צריכים חכמה גדולה. מתי ימהר ומתי יאחר. ואע"פ שמדת הזריזות טוב מאד מיהו לא יהא זריז לרדוף אחר תאותיו ולטרוח אחר הנאותיו ולרדוף אחר מעשיו הרעים. כי כאשר הזריזות לענין התורה. מביא את האדם למעלה עליונה. כך הזריזות לענין העבירות. מביא האדם לשאול תחתית. וכאשר צריך זריזות לתורה. כך צריך זריזות לענין העולם הזה. שיהא זהיר במלאכתו. ויש הצלחה גדולה למי שעושה עניניו בזריזות. לכן בן אדם תהיה זריז לשני עולמים ועשה מלאכתך שהוא צרכי העוה"ז בזריזות כדי שתִכנס מהרה למלאכת שמים:

*וז"ל* הר' ישעי' סגן לויה זהיר נקרא הזהיר בשעת מעשה (ובחינת הרע בזהירות. הוא שלא תרבה להזהר עיין חתימת ספר לח"ש ח"א) וזריז קודם מעשה. כי זריזים מקדימים. ושניהם שייכין הן בסור מרע והן בעשה טוב. הן שיהיה זהיר בסור מרע ויהיה זריז ויקדים עצמו בסייגים ובשמירה יתירה שלא יבא לידי שום איסור הן חמור הן קל. הן איזה מדה ממדות רעות. והן בעשה טוב. איזה מצוה ופעולה טובה ומדה טובה יהיה נזהר בשמירתה. ויהיה זריז ומקדים להביא עצמו לידי טוב הזה ויעשה הדבר בזריזות ובשמחה. ועל זה אמר יהודה בן תימא הוי גבור כארי ולא יתן מנוחה רגע אחד שיהא מקום ליצר הרע להסית ולהדיח. וגבור כארי הוא כענין איזה גבור הכובש את יצרו שהזכיר בן זומא. ויש לפרש הכתוב אשר יעשה אותם האדם וחי בהם. פירוש כענין לנפש חיה (הנ"ל בדברי סמה"מ) שיעשה בחיות ובזריזות ולא בעצלתים. כשיש באדם רוח עצלות ועצבות שהוא כח החצוני. המכביד כל אבריו של אדם באופן שאין כח בו לקום ממטתו לעמוד לתורה ולתפלה וכן בשאר המצות. ואז איבריו כאילו מתים. אבל יעשה אותם האדם שיגבר כארי. ע"י דבקותו בה' אלהים חיים. ואז וחי בהם. וגם כן קרוב לענין שפירש"י בעשרה דברים הנאמרים בכוס של ברכה. ואחד מהן חי. פרישק"ו בלע"ז. כלומר שהוא בריא. ולא הופג טעמו. והכל ענין אחד:

*ואמרו* חכמי החקירה. הזריזות הוא להתיישב בכל הענינים. שתעיין עת שתתן. ותמנע. ועת שתעשה ותאמר טוב שתתאחר לעשות. וכשתחל תעשה מיד. משתקדים לעשות ותאחר להשלים. מי שיהיה זריז. לא יתחרט טובת העוה"ז והבא בעושר ובזריזות. והשני משובח מהראשון. בשהוא סבתו בעצם. העולם שלל הזריזים. ודאגת הפתיים. השם יתב' בחסדו יזכנו להיות מהזהירים וחרדים לדבריו. וזריזים במצותיו. אמן:
<h3>כב עליית הזכירה</h3>
% כב

*עליית* הזכירה לקוח מס׳ הנכבד אורחות צדיקים כשמו כן הוא צדיקים ילכו באורחותיו. ישאו מדברותיו ועם היותו ~כולל~{אלטונא תקח: כלול} הרבה מס׳ ח"ה השר ואדון לכל בעלי ספר חכמת המוסר גם לקח משארי ספרי חכמה זו שקדמוהו. והבאנו דבריהם בכמה מקומות מחבור זה (ובענין הזכירה ביחוד עיין בעליית הבחינה ובחשבון הנפש ובחלון צורי) על כל זה לא נפיל מכל דבריו ארצה. ולא נכחד אמרי קדוש. אף אם יהיו כפולים ומכופלים. כבר אמרנו שאין אנו חוששים לכך בחבור זה. שכך חובתנו וכך יפה לנו לתקנת העולם בכלל. ולהנא׳ ותועל׳ עצמנו וצאצאינו וחברינו ותלמידינו ואוהבינו הנעימים השלמים אתנו בפרט לא נעלים דבר אחד מכל ~פניני~{אלטונא תקח: עניני} ספיר' גזרת ספרינו המחוכמים. אשר נתנו נפשם על החכמה המוסרי' להועיל לזולת' בכל לבבם ובכל כחם אשרי להם ואשרי חלקם בחיים האמתי' כי אין לך מדה טובה הימנה. להיות שוקד על טובת ותקנ' חביריו כאהבת נפשו. וגם בטוח האדם האוחז בזה. שיועיל ~לנפש ותחלה~{אלטונא תקח: לנפשו תחלה} המתפלל על חברו והוא צריך לאותו דבר. הוא נענה תחלה. ויקיים בעצמו התקוששו וקושו קשט עצמך. ואח"כ קשט אחרים. ואם עשו דבריו פרי תנובה. להשיב רבים מעון ולהחזירם בתשובה אזי מובטח הוא שאין חטא בא על ידו. כמ"ש המזכה את הרבים כו׳. ואיה הנאה גדולה מזו. וטובה חשובה ויקרה ממנה. על כן בה החזקתי ולא ארפה מבטן אמי אנחנה. ולא אשוב ממנה. ועל העוזר האמיתי ונותן ליעף כח. אשליך יהבי יחזק ידים רפות ויאמץ לבבי. לקראת המלאכה לצאת ידי חובתה כהלכה כראוי וכישר בעיניו ואל יצל מפי דבר עד מאוד כי לדברו יחלתי. ולמענהו במלאכה הכבדה נטפלתי אך לזאת יחרד לבבי בראותי אבני קודש ספרי המוסר כאבני גיר מנופצות. עלו כולם קמשוני הט"ס לא נכרו בחוצות. כסו פניהם חרולי שגיאות המעתיקים. וגדר אבניהם נהרסה באשמת העוסקים במלאכ' שמים. לא לשם שמים רק לעשות קורדם לאכול וקופיץ לפרנסה על כן לא נזהרו בה עינם לא חסה. כי אין עינם כי אם על בצעם במלאכת ההדפסה על זאת ידוו כל הדווים. מי נתן ספרי ישראל הקדושים לבוזזים ולמשסה. ומה אדבר במר לי ובזה לא יחשך כאבי. והנני דואג להווה על ספר או"צ הלז (וכמקרה רעהו הטוב בס' מעלות המדות. שגם עליו עברה כוס ההעתקה מצאוהו צרה וצוקה) שאני עוסק להעתיקו. כי נלאיתי להגיהו ומסופקני אם אוכל לרפוא לו ולגהות ממנו מזור. בכל מקום אשר יצטרך על ימין לגזור. כי  הרבו פצעיו חנם ומכותיו צמתו וקשים לחזור. עם כל זה לבי לא נסוג אחור מלבוא לעזור ואשנס מתני לחגור אזור. לחבוש שברי איברי ספרי רופאי הנפשות הנחלות והשבורות ככל אשר יורני המלמד להועיל יתברך יתמוך לבי להגיע לבאר ולחבר ורכוש יבזור. חוטי תכלית לטוות ולשזור. עת לקרוא ולתפור בגדי מלכות שמים לאחות בצע אמרת קדוש ישראל ולא להיות אחור נזור:

*הזכירה* היא מדה שאין העולם יכול להתקיים בלתה. כי כל משא ומתן של העולם הזה הכל תלוי בזכירה כי לא היה אדם מאמין לחברו או מלוה לו אם לא היה זוכר. וכל הענינים שבעולם כגון מקח וממכר אם היו שוכחים דבריהם לא היו יכולים לעשות מקח וממכר או לעשות תנאי ביניהם בלא זכירה. ואין צריך להאריך בזה כי הדבר ידוע לכל. *לכן* יקח אדם זאת המדה להשתמש בה לענין הזכירה כי הזכירה היא גדר לאמת. היאך יזכור נדריו שנדר לקיים. יש דבר בינו ובין חבירו. יזכור הענין ולא ישנה דבריו גילה לו דבר סתר וצוה לו שלא לגלות. יזכור צוויו ולא יגלה. לוה מן חבירו מעות. או שאל ממנו כלי ביתו. יזכור כמה מעות לוה ממנו. וידקדק בחשבונו. וישלם הכל:

*ומי* שיש לו עסקים רבים וטרוד צריך ליזהר מאד שלא ילוה מעות. או שלא ישאל ענינים מן ב"א כי כיון שהוא טרוד. ישכח הכל ולא יזכור. גמל לו חבירו טוב. יזכור כדי שיוכל להשיב לו. ולענין הצדקה צריך לזכור העניים ולהעלות ללבו דוחקם, ומתוך כך יעזור להם ואם יבא להעיד בבית דין. על מה שראה וידע. צריך האדם שיזהר מאד מאד שיזכור ולא יפחות ולא יוסיף על מה שראה:

*ראה* איך הזהיר הקב"ה על הזכירה. שנאמר השמר לך פן תשכח את ה' אלהיך. לבלתי שמור וגו' וזהו דבר גדול. הזוכר את הש"י בכל מעשיו. וכן אמר דוד. שויתי ה' לנגדי תמיד:

*הזכירה* היא מעלה עליונה והוא כלי שמחזיק כל המצות וכל התורה. בציצית נאמר למען תזכרו את כל מצות ה'. בתפילין נאמר למען תהיה תורת ה' בפיך. ולזכרון בין עיניך. וכתיב וזכרת כי עבד היית במצרים. ושמרת ועשית את החקים האלה. וכיון שהכל תלוי בזכירה יש לי לכתוב שלשים דברים שתזכור בכל יום שני פעמים. ותכניסם בעמקי הלב ובמחשבותיך. לא תזכרם בפיך בלבד. אך תכתבם על לוח לבך ואז תהיה עבודתך מקובלת לפני המקום ב"ה. ותשא חן וחסד לפניו:

*הזכירה* הראשונה. שתזכור איך הוציאך הבורא יתברך מאין ליש וזכור הטובה שעשה עמך מעודך עד היום הזה. ואיך גדלך ונשאך על כל בריות וכל זה עשה לך. ולא שהיה חייב לעשות לך אלא בחנם עשה לך. ומרוב חסדיו גמל לך כל זה ובעבור זה אתה חייב להודות לבורא יתברך:

*השני* שיזכור חסדי השם ית' שהוא שלם באיבריו. ואם היה חולה אבר אחד. ובא רופא וריפא אותו כמה היה נכנע ומחזיק טובה לרופא ההוא. ק"ו שיעשה כן לפני הש"י שעשהו שלם:

*השלישי* שיזכור חסדי הש"י שנתן בו חכמה ודעת. אם הוא היה שוטה. ומקרע כסותו כמה היו עניניו מקולקלים. ולא היה נחשב למאומה ואם היה רופא מרפא שטותו כמה היה ראוי לשבחו. ק"ו הבורא יתברך:

*הרביעי* שיזכור הטובה שנתן לו האל ית' שנתן לו תורתו הקדושה. להורות לו דרכיו הישרים. להגיע לעבודת האל ית' ומתרצה בה להודות אל אדון העליון. ובה הגיע לאור באור החיים ליהנות מזיו השכינה:

*החמישי* שיזכור רחמי האל יתברך, שריחם עליו לתת תורתו הטהורה בידו. ואילו מלך בשר ודם שלח לו כתב וקרא כל הכתב. והיה בו דבר שלא הבין. כמה יהיה מצטער על זה שלא היה יודע מה שציוהו המלך ואין ספק אם היה במקומו אפלו קטן מן הקטנים. שהיה יודע לפרש לו. מה שלא הבין. היה ממהר ללכת אליו ולא היה מתבייש. כל שכן שיעשה כן בתורת אלהינו:

*הששי* שיזכור אם יש בו שום דבר מה שיעבור בו על שציוהו יוצרו ויחשוב על זה שכל הדברים שברא הבורא יתברך הם עושים מצותו. החמור נושא משוי. הסוס והשור חורשים. ואין שום יום שמורדים באדוניהם. השמש עושה בכל יום. מה שציוהו האל ית'. ואם יום אחד שלא היה זורח והיה חושך. כמה היה נפלא בעיני העולם. או אם האדמה אינה נותנת יבולה ופירותיה. היו כל העולם מתים. ועתה ראה שכל הדברים עושים שליחותם. ואיך לא יתבייש האדם. להרגיל איבריו שנבראו לשמור התורה והוא משנה אותם. ומרגיל איבריו לעבור על התורה:

*השביעי* שיזכור בעניני העולם. עבד שראה אשר אדונו מיטיב עמו. ומספיק לו צרכיו. כמה צריך אותו עבד לקבל עליו מורא אדונו ואהבתו ושיכנע לפניו. ושישתדל בכל כחו. שימצא חן בעיני אדונו. ק"ו שיקבל האדם עליו עול מלכות שמים. ויחשוב עצמו כעבד נכנע לפני רבו. ואל יראה בעצמו שום שררה וגאוה:

*השמיני* שיזכור כל עבדי המלך איך הם זריזים ומשתדלים בעבודתו ואם עבדי המלך יעשו מעשה המלך. דבר שצריך חכמה ועצה. הנה יפנו לבם מכל דבר. וישימו כל מחשבותם וחכמתם לעשות ענין המלך בתבונה ובחכמה. ובכיון בכל לב אשר יוכלו לעשות. ואם יבא לשבח המלך ולהחזיק לו טובה על הטוב שעשה לו. הן אם יכתוב לו כתב. או יעמוד אצלנו על פה. יחפש בלבו לשון צח ונאה לשבח בו המלך. ק"ו שיעשה כן לפני מלך מלכי המלכים. שישים כל כוונתו בעבודת השם יתברך לעשותה כהלכתה וליפותה. והנה כל מעשה בעבודת השם יתברך. נחלק לשלשה חלקים. האחד חובת הלב לבד אם יתעסק במחשבתו ליחד השי"ת. יפנה לבו מכל מחשבותיו. ויהיה שלם לאלהים לבד. השני עסק הלב והאיברים כגון התפלה יפנה לבו מכל עסקיו. ויעמוד בכוונה גדולה לפני האל הגדול ית'. השלישי בעשותו לולב וציצית וכיוצא באלו. שהם מצות האיברים בלבד. ואין עיקרם הכוונה. כמו התפלה. כי עיקר התפלה היא הכוונה. אבל אלו עיקרם באיברים בלא לב. אפילו הכי קודם שיעשה יזכור המצוה לשם מי יעשה ויעשה בהידור מצוה עד שליש. לאדון עולמים:

*התשיעי* שיזכור אדם שיש לו אשה. שאוהב אותה כנפשו. או בנו שהוא אוהב בכל לב הוא טורח תמיד להשיג להם כל צרכם. ולעשות כל רצונם. ואינו עושה זה מפני שירא מהם. או שהם הטיבו עמו בעבור שהוא עושה רצונם. אלא מרוב אהבה שהוא חושק בם עושה. ק"ו שיעשה כן לפני האל יתברך שיכוין כל מעשיו לשמו הגדול לבדו. ולא יעשה המצות מאהבת ב"א או מיראתם או שיקוה לקבל טובה. אלא יש לו ליחד כל מעשים לשמו הגדול לבדו ולא ישתף עמו דבר:

*העשירי* שיזכור מה היו כל מעשיו עד היום הזה אם עסק בעבודת יוצרו. צריך שיזכור בכל יום. במה עשה עבודת השם יתעלה. ובמה מרד כנגדו. לעולם יתן לבו שיעסוק יותר בעבודתו. ממה שיעסוק בצרכיו. אם לא עסק כל ימיו בעבודת הבורא יתעלה. לכל הפחות מכאן ואילך. יעסוק בעבודת השי"ת:

*האחד עשר* שיזכור איך הוא זריז וממהר בעניניו לאסוף הון וחושב יומם ולילה. ואינו חושש לאהוב אלא למי שיעזרהו לקבץ כסף וזהב. ואפשר. שייגע לריק. שיאבד הכל. או שמא יהא ממונו לרעתו. או שמא ימות מהרה. אעפ"כ טורח כל כך. אם כן מה יעשה לנשמתו הקיימת לעולם ועד. ועוד כמה אתה חייב לתקן עניניך. ולהיות זריז לזכור תמיד לזכותה ולצחצחה בזכות הקיים לעולם ועד ולעולמי עולמים ועתה ראה מה חילוק יש בין שני עולמים. ומעלות האחד מן האחד כיתרון האור מן החושך:

*השנים עשר* שיזכור הקב"ה רואה מחשבות לבו. ראה איך מקשט עצמו ומייפה עצמו ההולך לשרת לפני המלך. כמו שכתוב כי אין לבוא אל שער המלך בלבוש שק. וכאשר תראה ביוסף הצדיק ע"ה. וישלח ויקרא את יוסף ויריצוהו מן הבור ויגלח ויחלף שמלותיו ויבא אל פרעה. והנה ראה שאין תכשיט העומד לפני המלך לעולם. כמו שעומד לפני המלך שעה אחת א"כ אנחנו העומדים לפני מלך מלכי המלכים לעולם. כי הוא רואה מחשבות לבנו בסתר ובגלוי ואין מנוס ממנו. כי בכל מקום הוא. שיש לנו לחשוב תמיד בגדולתו. ולהסכים בלבנו לעשות רצונו. ולהתקשט המחשבות לפניו:

*השלשה עשר* שיזכור. אשר חכמתו יותר ממעשיו. שאינו עושה כפי חכמתו ויש לו ממון. ואינו עושה טובה עם ממונו כפי עשרו. ויחשוב מי האיש אשר אדם בא אליו ויאמר לו. יהי לך ק' זהובים. על מנת שתתן לאוהבי י' זהובים שלא יעשה. ק"ו שיעשה כן לפני הש"י ואל תאמר אילו הגעתי לעושר כך וכך. או אלו ידעתי לימוד יותר ממה שאני יודע הייתי עושה מה שאני חייב מן העבודה. כי כל זה הבל גדול מי שאומר כך. כי כך דחיית יצר הרע. אלא כל אדם יעשה מיד כפי חכמתו ועשרו. למה שהוא עתה. ואם יהיה לו יותר. יעשה יותר:

*הארבעה עשר* שיזכור האדם. שמסביר פנים לחבירו. איך לבו נוטה אליו לאהוב אותו כדכתיב כמים הפנים לפנים. כן לב האדם לאדם. כל שכן אם רואה מלך מקבלו בסבר פנים יפות. ומראה לו שהוא אוהבו. כמה יאהבנו וכמה ישתבח ויתהלל בזה. ק"ו לבורא יתברך. שהודיענו שהוא אוהב אותנו והבטיחנו בכל דור ודור. כמו שנאמר ואף גם זאת בהיותם בארץ אויביהם. לא מאסתים וגו'. שאנו חייבים לאהוב לבורא בכל לב:

*החמשה עשר* שיזכור שהאדם מזמן צרכיו קודם שצריך. וזהו אינו יודע אם יחיה אם לא. עד שיהנה מהן. וההולך בדרך רחוקה. איך הוא מזמן צידה לדרך. ק"ו שיעשה כן לעולם הארוך שהוא דרך רחוקה. ופתאום שולח המקום שלוחו להביא האדם. יקדים האדם להזמין צידה לדרכו:

*הששה עשר* שיזכור האדם חבריו. בחורים וגבורים. יותר ממנו. שהיו בהנאה גדולה. ולא האריכו ימים. ואין המות מתעכב לבוא בכל שעה ואין אדם שולט בו. הנשמה היא פקדון בידו. ואינו יודע מתי יבא בעל הפקדון ותובע פקדונו. שימהר לנקות הפקדון שישיבהו נקי. כאשר בא לידו:

*השבעה עשר* שיזכור. מעלה טובה מאוד להסתלק מבני אדם. כשיכול להנצל מהם. וישב בחדרו יחידי. כי רוב העבירות אינם נגמרים אלא בשנים כגון זנות ולשון הרע. ושקרים וחניפות. מכל אלו ינצל היושב יחידי. אינו מתגאה על בני אדם. ואינו שומע ליצנות שלהם. ובעמדו שם חייב להוכיחם בג' ענינים. בפגיעת היד. כפנחס שלקח רומח בידו. בדברים כאשר עשה משה רבינו ע"ה. שאמר לרשע למה תכה רעך. בלב. כמו שאמר דוד. שנאתי קהל מרעים. ומי יכול זה להתקוטט עמהם תמיד כיון שהם עוברים תמיד. וכשאתה יושב יחיד. ביטלת מעליך כל זה העונש. ואתה נצול מעונות הרבה. אבל עם החסידים יתחבר וישב אצלם וילמוד מהם. דכתיב הולך את חכמים יחכם:

*השמונה עשר* שיזכור חסדי המקום. שהוא מציל אותו מפגעי העולם. שהוא רואה כמה בני אדם מתים ביסורין קשים ברעב ובצמא. ובסמי המות. ובצרעת. ובחרב. ובמים. ובאש. והוא יודע בעצמו. שהוא ראוי לכל הצרות בעבור כמה עבירות שעבר ולא שמר משמרת האלהים ואע"פ שהוא רשע גמור חמל עליו השי"ת. והצילו מכל הצרות. ויידע כמה הוא ראוי להכנע לפני הבורא. ולבקש ממנו שישמרהו מכל צרות המתרגשות בעולם. כמו שאמר הכתוב והיה אם שמוע תשמע בקול ה' אלהיך כו' עד כי אני ה' רופאך. ואמרו רבותינו ז"ל אין ערוד ממית אלא חטא ממית:

*התשעה עשר* שיזכור ויחשוב. אם יש לו ממון. שהוא פקדון בידו. כשירצה השם יתברך יקחנו מידו ויפקדנו ביד אחר. לכן לא יצטער לפרוע מה שהוא חייב. כגון אם הוא גזל. ישיב הגזילה בשמחה וישבח להשם יתעלה שידו מגעת להשיב הגזילה. ויזהר שלא יפחות אלא יחשוב מה שהשם יתברך יתרצה כי הכל שלו. כשרוצה נותנו בידו. וכשירצה לוקחו ממנו. לא יבזה עני בשביל עניותו. ולא יחשוב שבזכותו בא לו ממונו. אך יחשוב שהאל יתברך ברחמיו נתנו לו. ויבקש ממנו שישליטנו על ממונו. לעשות בו רצון הבורא יתעלה. ולא יהיה עשרו שמור לבעליו לרעתו:

*העשרים* שיזכור ויתבונן בין העליונים. ובין התחתונים ויבין שהוא קטן ושפל נגד דברי העליונים ויבין שחלק לו הקב"ה חלק טוב. כי השליטו על כל העולם. על הבהמות על החיות על הדגים. על העופות על הפירות. על העשבים והודיעו סודות גדולתו וגבורותו ונפלאותיו. וכמה הוא חייב להודות לו בעד כל זה. כמו עבד נבזה שגידלו אדונו. ונשאו על כל שריו ועבדיו. ק"ו שהגיע לידיעת בוראו. אשר הוא אדון האדונים. שהוא חייב להשפיל את עצמו לפניו. ולשבחו באימה וביראה:

*האחד ועשרים* שיזכור תמיד על מצות המלך. וירגיל עצמו לעשות הטוב עד שיהא רגיל בו מאד. ואחר כך יוסיף יותר. וישאל מאלהים עזר שיעזרהו שיודיעהו חכמה. ויחזק איבריו לסבול מצותיו. ולעלות מדרגה אחר מדרגה:

*הכ"ב* שיזכור לעולם לעשות טובה עם חבריו. לסיע להם בטרחם ובמשאם. ויאהב להם מה שיאהב לנפשו. וישנא להם מה ששונא לעצמו. וישתדל לקנות אחים ורעים נאמנים. שיעזרוהו על תורתו. כי כשלבך שלם עמהם. אז יאהבוך. ורבים יהו בני שלומך. וגלה סודך לאחד מני אלף: *הכ"ג* שיזכור תמיד גדולתו של האל ית'. ויבין בריאת העולם גדולים וקטנים. ואיך הגלגלים הולכים. והשמש והירח והכוכבים. וירידת הגשמים. ונשיבת הרוחות. וכאלו עוד הרבה. עצמו מספר. ובשביל שאדם רואה אלו הנפלאות תמיד אינו תמה לבו על כך. אבל כשהחמה או הלבנה לוקה. אז הם תמהים מאד. זהו בשביל שאינו תמיד ורגיל. כמו סיבוב בכל יום ממזרח למערב. *לכן* הבט אליהם. ועשה עצמך כאילו לא ראית הנפלאות כל ימיך. ויהא נראה כאילו היית סומא עד עתה ועכשו פתחת עיניך. אז הוא נפלא בעיניך מאד. כן תעשה עצמך בכל יום. וכן אמר דוד נפלאים מעשיך ונפשי יודעת מאד: *הכ"ד* שיזכור ויחשוב אדם שעיניו רכות. אינו יכול לראות בכלי כסף וזהב המצויירים בציור דק. אעפ"י שרואה הכל. מכל מקום אינו יכול להסתכל כל כך כמו מי שעיניו חזקות. כך אם למד אדם תורה וחכמה בנעוריו. ונראה לו שהוא מבין אותם כראוי. לא יסמוך על אותה ההבנה. כי החכמה מתחזקת כשמגיע לימים ממה שהבין בנערותו. ולכן בעת שחכמתך מתחזקת תתחיל להתבונן על עניניך. ואז תבין ותוסף להבחין. ותעמוד על בירור הענין יותר מבתחלה. ותוסיף לעולם לחקור מכל אדם. מה שלא ידעת. כענין שנ' מכל מלמדי השכלתי. ואל תחשוב מי יודע לחדש לך. ממה שידעת בנעוריך ועל זה נאמר ראית איש חכם בעיניו תקוה לכסיל ממנו:

*הכ"ה* שיזכור תמיד נעימות עולם הבא. ויוציא אהבת עולם הזה מלבו. ויגביר אהבת עולם הבא בקרבו. וכבר אמר אחד מן החסידים. כמו שאין מים ואש מתחברים בכלי אחד. כך לא יתחבר בלב המאמין עולם הזה ~ועולם~{אלטונא תקח: לעולם} הבא ולא יאהב עולם הזה אלא משום שמעולם זה. יקח צידה לעולם הבא: *הכ"ו* שיזכור אותם העומדים במצות המלך היראים ונבהלים מעונש המלך. ק"ו שיירא מעונש מלך מלכי המלכים הקב"ה. ויזהר לרוץ לעבודתו:

*הכ"ז* שיזכור את מי שהכעיס המלך ונתחייב מיתה. והקיל לו והביא לו יסורין. או איבוד ממון תחת המיתה שנתחייב. לכן יקבל בשמחה ובאהבה. ויהא סימן גדול שחפץ בגזרות הבורא יתברך: *הכ"ח* שיזכור מי שנותן ביתו לאדם במתנה גמורה. ורוצה המקבל להרוס ולבנות לפי דעתו. שלא יוכל הנותן לעכב. כך ימסור אדם את נפשו. ואת אשתו. ואת בניו. וכל ממונו ביד השם יתעלה. ויהא הכל ~נתן~{אלטונא תקח: נתון} לו במתנה. וכיון שמתחלה מסר עצמו ביד השם יתברך. הרי שם בטחונו על השם יתברך. וכבר האמין לבו לקבל מאהבה. מה שיגזור הבורא יתברך עליו. ואפי' אם לא שלח השם יתברך רעה. לא על גופו. ולא על ממונו. ולא על בניו. ולא על אשתו. יש לו שכר גדול על דעתו הנכונה. אשר הכין לבו לסבול הכל לאהבת יוצרו: *הכ"ט* שיזכור על בני אדם ויראה שיש אדם אחד. שקול כמאה אנשים ואין זה מחמת הגוף. אלא מחמת תבונתו וחכמתו וצדקתו. לכן תתקן נשמתך כי כל המעלות הם ממנה. כ"א היה חזק ובריא ויפה תואר. לא היה שוה כלום. אם היה שוטה. ואם היה אדם מכוער וחלש ~ואם היה~{אלטונא תקח: והיה} מופלג בחכמה. היה עולה לגדולה ולחשיבות:

*השלשים* שיזכור אם אדם בא אל ארץ נכריה ולא הכיר ~שם~{אלטונא תקח: שום} אדם. ואין שום אדם מכירו. וחמל עליו אדון המדינה ונותן לו מזונו בכל יום ויום והזהירו שלא ימרוד בו. ולא יעבור על מצותו. והודיעו גמול טוב על עבודתו והזהירו על הנסיעה. ולא הודיעו העת. באמת העבד הזה חייב להכנע ולעזוב הגאוה. ויחקור על עבודת המלך במה יעשה רצונו ויאהב גר כמוהו. וישתדל להרבות בעבודת המדינה. מפני שאין לו חומל שיפגע בעדו. כן באמת האדם גר בעולם. כשיגיע זמן צאתו לאויר העולם. אם היו משתדלים כל העולם. להקדימו רגע או לאחרו. או לקשור אחד מאיבריו. לא היו יכולים. וכן אחר צאתו לאויר העולם. לא היו יכולים כל העולם לתת לו מזולתו. זולת האל הנאמן. והוא ביחוד שאין לו חבר. כי אם אדוניו שיחמול עליו והוא בוראו:

*הנה* השלמנו שלשים פנים שיזכור אדם תמיד. ואנחנו הזכרנו אותם דרך קצרה (אבל מקורם שלשה הרמוזים במלה אחת בכתוב. וזכור את בוראך. ודחז"ל בוראך. בארך. בורך. והם ג״ד שהזהיר עקביא להסתכל. והבטיחו שלא יבוא לידי עברה. מאלה השלשה נובעים כל השלשים. ויתקיימו כולם בידו בנקל. ואולם אם באו עליו יסורין. צריך עוד לשתי זכירות ראשיים. הלא הם לידע שכבר קדמו לו חטאים בודאי. ואין יסורין בלי עון. ויקיים לחקוק במחשבתו וחטאתי נגדי תמיד. ונגד זה יחשוב תמיד. בחסדי ה' אשר גברו עליו. כמש"ה כי חסדך לנגד עיני והתהלכתי באמתך. ויחבב יסורין ולא יבעט בהם) וכל א' יוסיף להעמיק בהם כפי חכמתו. וילמוד מהם כל מדות טובות החמודות והזכות. והן מלבנות הנפש להתיפות משחרוריתה ותהיה זריז לזכרם. ויתחדש לך כח עליו. אשר לא ידעת. וחייב אדם בכל אלו הזכרונות לעולם בכל שעה והרף עין:

*ויזהר* לזכור השי"ת בכל נשימותיו. כדי שלא יפרד ממנו המורא והפחד והבושת מהאל. הרואה עליו תמיד בכל עת. *צא* ולמד שהזהירה התורה למלך. דכתיב וכתב לו את משנה התורה וגו'. *וכתיב* לא ימוש ספר התורה הזה מפיך ואומר והיו הדברים האלה גו'. ושננתם וגו'. וקשרתם וגו'. וכתבתם וגו' והיה לכם לציצית וגו' למען תזכרו וגו'. לפי זה ראוי לזכור האלהים בכל רגע:

*וכתיב* בכל עת יהיו בגדיך לבנים. ראה מדת הזכירה כמה היא רחבה מאוד. כי בה יזכור כל מדות הטובות. ולולי הזכירה. היה שוכח הכל והיה נשאר ריק מכל:

*לכן* חזק בזאת המדה שתתחזק בכל המדות. וזה תקנה גדולה לקנות כל המדות. שיהא רגיל לחזור זה הספר. ואז יזכור על המדות. וישוב מהם. לכל הפחות יחזור אותו פעם אחת לשבוע. וסימני כללות של מדות הכתובים בתחלת הספר יחזור בכל יום. ויבדוק עצמו תמיד. אם ~קיצור~{אלטונא תקח: קיצר} לקיים המדות. עד שיהא רגיל לקיים לקח כל מדות הטובות שבו. דע לך שהזכירה מביאה לידי עשיה. כדכתיב וזכרת ועשית. לכך ~הזהיר~{אלטונא תקח: הזהר} במדת הזכירה. והזהר לזכור כל מצוה ומצוה. לשם מי שתעשנה. ומי הוא בעל מלאכתך:

*אמנם* בחינת *הרע* שבמדה זו. שיזהר אדם מאד. שלא לזכור את חברו שעשה לו דבר רע. ועל זה נאמר ולא תטור. אלא ישכח מלבו כל שנאה. ואם הוא הרע לחבירו. יזכור כדי שיתקן מה שעשה לו. ואם שמע דברים בטלים לא יזכרם. אך יהיה כנפה הקולטת את הסולת ומוציאה את הקמח. אבל לא כמשמרת שקולטת את השמרים. ומוציאה היין. ענין זכירת התורה. נבאר בעזרת השם יתברך בעליית התורה:
<h3>כג עליית החברה</h3>
% כג

*עליית* החברה הוא דבר הכרחי בחיים האלה. אמר החכם מכל אדם. בכל עת אוהב הרע. ואמר איש רעים להתרועע. ואמר רעך ורע אביך אל תעזוב. וטוב שכן קרוב מאח רחוק. ברזל בברזל יחד. ואיש יחד פני רעהו. כי לא טוב היות האדם לבדו: *ואמר* בקהלת החכמה. טובים השנים מן האחד. אשר יש להם שכר טוב בעמלם. ~*והתא* בן~{אלטונא תקח: *והתאונן*} המשורר הרחקת ממני אוהב ורע וגו'. וכך אמר איוב חדלו קרובי ומיודעי שכחוני. *ושנו* רז"ל וקנה לך חבר. ואמרו או חברותא או מיתותא והפלוסופים אמרו האדם מדיני בטבע לפיכך צריך להרחיב גבול עלייה זו. עם שכבר נגענו בה הרבה בעליית הבחינה. ובדידות ובביקור. *אמר* חכם כשילך עמך חברך בצדק ובאמונה מחל לעונו. ושאל א' לחכם הורני על מי ~ששאב~{אלטונא תקח: שאשב} עמו (אנשי ירושלים לא יושבים בישיבה ומסבה אלא אם יודעים ומכירים מי היושב עמהם) אמר זאת האבדה שלא תמצא (כלומר קשה למצוא חבר נאמן. לכן שמרהו מאד שלא תאבדהו. ותבקשהו ולא תמצאהו):

*ואמר* אוהבך. שהלך עמך ויעץ אותך לטוב. ובא עמך מצד שכלך. לא מצד תאותך. ואמר אדם אחד צוה את ~אהובו~{אלטונא תקח: אוהבו}. ואמר לו אני ברשותך יותר מידך. ונכנע לך. יותר מעבדך:

*ואמר* לחברי עלי. שלשה דברים. שאשים עיני עליו כשהוא בא ושארחיב לו מושב. כשהוא יושב. ושאאזין אליו כשהוא מדבר. ואמר חכם לבנו אל תחליף חבר קדמון בחבר חדש. בעוד שלבו עמך. ואל ימעט בעיניך שונא אחד. ואל ירבו בעיניך אלף אוהבים: *ואמר* אני מצאתי כל קניני העולם ומכמניו אבודים. ואין מכמן כמוסר. ואין מעון כחברים. על כן הרבה לך עוזרים ועוז. ביקר המוסר: *ואמר* אדם בלי חברים. כשמאל בלי ימין. ואמר כשהגיע מות אחד מחבריי נפל נתח מנתחי. ואמר החבר הנאמן אשר לא יפתה אותך. ויזיק עצמו. למען הצילך. ואם חומסים אותך יטרח בעדך. למען היטיב אותך: *ואמרו* לחכם. מי תאהב יותר אחיך או חברך. אמר איני אוהב אחי. עד שיהא חברי. ואמר שלשה ישימו לך אהבת אוהבך זכה. שתתחילהו בשלום כשתפגעהו. ותרחיב לו מושב. ותקראהו בחביב מן הכנויים:

*ואמר* החברים שלש כתות. מהם כמזון. שלא תוכל לעמוד בלעדיו. ומהם כרפואה. אשר צריך לעתיס ומהם כמדוה. אשר אין אתה צריך מהם לעולם: *ואמר* לבנו כשיעלה בלבבך להתחבר עם בני אדם. התחבר למי שאם תתחבר עמו יפארך. ואם תכבדהו יהדרך. ואם תצטרך לעזרתו. יעזרך. ואם תאמר. יצדקך. ואם תכעוס. יסבלך. ואם יבואך ממנו פגע רע. לא יחילו לך דרכיו (לא תחיל כיולדה בעבורם כי נאמנים פצעי אוהב) ואמר החברים שלשה. חבר שיעזרך בגופו ובממונו זהו חבר נאמן. וחבר שיזיקך להנאה מועטת אל תחשבהו נאמן. וחבר שהסברתו הסברת פנים. ורצונו ממך רב. ורצונך ממנו מעט: *ואמר* חבורת הנדיב. מציאה גדולה. וחברת הנבל חרטה. *ואמר* חברו של אדם שכלו. ואויבו תאותו. ואמר הסברת פנים תחזק האהבה וזעם פנים מעדה לבוש הקבול (הקבלת פנים וחבה) אמר אם יחמוס לך חברך. תפוס עליו בינו לבינך בלבד. אם ישמע לך. כבר רווחת. אם לא ישמע לך. אמור לו בפני אחד או שנים שישמעו הדברים. ואם לא ישמע חשוב אותו חבר פחות. ואמר תפוס קודם הגמול. אמר החכם אל תתחבר אלא למי שמכיר ערך מעלתו. אז טוב לך בחברתו. ואמר מי שרוחו יקרה ודעתו נוחה. חבורתו טובה. ואהבתו מתמדת. ואמר החבורה הטובה. מצלת מן הרעות: *ואמר* חבר שיגיד לך מומך בינו לבינך בכל עת שיפגעך. טוב לך מחבר שיתן לך דינר זהב. ואמר אני אוהב מי שיודיעני במומי ביני לביני בלבד (כמ"ש בס״ד בעליית התוכחה):

*ואמר* מעולם לא נאמנה לי אהבת אדם אם לא מצאתיו מחפש על מומי. ואמר אין תוכחת בני אדם מועילה. לאיש שאין לו מוכיח משכלו. אמר החכם כשתראה אמתלת ההתנצלות. יסור הרחוק (ויחבב הקירוב ולא תדחה את המתנצל אחר שמבקש קרבתך) ואמר אין טוב לתפוס על מי שמבקש ממך את המחילה. ואין לחשוב עון על מי שהתנצל. ואמר מי שאינו נושא עון ומקבל התנצלות אל תבקש חבורתו. ואמר כשיתנצל לך אוהבך. מקצורו באמתלא או בהודאה אל תתפוס עליו ומחול לו. כי המחילה ממדת הנדיבות: *ואמר* כי אדם אחד התנצל לאוהבו. ואמר לו אוהבו. כבר לא הצריכך הבורא אל ההתנצלות. כי דננו אותך לזכות ולא הוצרכנו לחשוב אליך רע. באהבתנו אותך (הוא דבר הכתוב על כל פשעים תכסה אהבה) ואמר איש אחד לאוהבו. אל יתעכב עמי עונך אלא עדי ההתנצלות. אע״פ שהאחד ברור לי (שחטאת לי) והשני ספק (אם התנצלותך אמת) כדי שתהא לי יד אצלך (להתקרב אליך כדין אוהב נאמן) ותקום טענתי עלי (שהייתי טוען שאתה אוהבי באמת. ולא תתבטל אהבתנו) ואמר מי העצל שבבני אדם. מי שמתעצל מקנות האוהבים. ויותר עצל. מי שבאו לידו ואבדם. ואמר קבל התנצלות. ממי שיבוא להתנצל לפניך. אם אמת אם שקר. כי מי שמרצה אותך בגלוי. מוקירך. ומי שממרה אותך בסתר. מכבדך. אך הזהר ממחליק לשון כמש"ה גבר מחליק על רעהו רשת פורש על פעמיו. ואמר כי יחנן קולו אל תאמן בו: *בחינת הרע* שבישיבת החבורה. אחז"ל הרחק משכן רע ואל תתחבר לרשע. אמר החכם בדעות יתוועדו בני אדם. אמר חכם לבנו הזהר מישיבת אצל מי שלא תלמד ממנו טובה. הולך את חכמים יחכם ורועה כסילים ירוע. חבורה רעה מקנה המדות הרעות כמש"ה אל תתרע את בעל אף. ואת איש חמות לא תבוא. פן תאלף אורחותיו ולקחת מוקש. ואמר במה יבחן המשכיל אח נפשו. ~ואחר~{ואמר} שיסבול לאשה רעה. ואמר האשה הרעה. כמו הזאב שמחליף שערו ואינו מחליף טבעו. ואמר הרע שבמתחברים שקונה האדם. האשה הרעה. והיא חבורה (צרעת לבעלה) ואמר הזהר משבת עם הכסיל. כי כמה פעמים. יפסיד את ~העניו~{אלטונא תקח: המנין}. ואמר כשתשב. שב עם הנדיבים כי אין כבודו של אדם וקלונו. אלא באיש ישיבתו. ואמר מי שהכניס עצמו בדבר רע. ישיגהו החשד. ואמר מי שיביא עצמו אל החשד. אל יאשים מי שמחשב עליו רע. ואמר שב עם החכמים והאזן אל חדותס ואל יסורו מלבבך ואמר מה טוב ~באדם~{אלטונא תקח: לאדם} שכל שיודה בו. ואם לא יהיה השכל. הממון שיהדר בו. ואם לא יהיה הממון. האשה שתכסה על מומיו. ואם לא תהיה האשה. השתיקה שתכסה על מומיו. ואם לא תהיה השתיקה. הקבר טוב לו. אמר חברת השוטה עינוי הרוחות. חבר הכסיל. מסתכן עמו. מי שיהיו בני אדם שוגים בעיניו לא יהיו לו חברים. החבר הרע מבקש תואנה (אוהב פשע אוהב מצה) ואינו מבקש אמתלא. אמר כל אהבה כלום ואהבת השוטה אינה כלום. ואמר שלשה מן האולת שתגנה בני אדם במה שאתה עושה כמוהו. ושתראה בני אדם מומם בעצמך. ותשאל מהם מה שאין אתה צריך לעולם. ושתזיק שכנך בדבר שלא יועיל לך. ואמר חברת השוטה סכנה. ושנאתו שמחה. אמר חכם שני דברים אין בעולם יותר מעטים מהם. ובכל יום ויום יוסיף מעוטם. ממון מהתר שתוציא אותו לשם שמים. ואוהב נאמן שתבטח בו. אמר החבר הרע. כחלי הרע. הוא פושט בגוף הנה והנה חוקר על מומי חברו. ומעלים זכיותיו:

*אמר* החכם אלהים יצילני משכן רע. כי אם יראה טובה. יעלימנה. ואם יראה רעה יגלנה. ושאלו לחכם. איזה חלי רע יותר. אמר שכן רע. אם תדבק עמו. יבהילך. ואם תרחק ממנו. ידבר בך ויספר בגנותך. ואמר מי שסובל הזק שכנו יורישהו האל ביתו. אמר החכם מי שנכנס במקום שיש שם בני אדם. וישב מבלי רשותם. יהיה נמאס עד שיקום: ואמר דחה הכבד במעוט האזנתך אליו. ואמר האכילה עם האוהב מרקחת. ועם השונא קבסא וקדחת. ואמר מי שהאריך בשיחה. יקוצו בני אדם בדבריו. ומלך אחד כתב בטבעתו. הכבדת קום. וכאשר היה יושב אדם כבד עמו. היה מראה אותו אליו. וצוה חכם את בנו. אל תשב עם הכבדים. כי מצאתי בספר רפואות. שישיבת הכבד. קדחת רביעית. ואמר מי שיכביד נפשו עליך. ומטריחך בשאלותיו עשה אזנך לו חרשת ועינך עורת. ואמר כאשר ידע הכבד שהוא כבד. אינו כבד (על כן צריך לרמוז לו ולהודיעו שיפנה וילך לו) ואמר אל תשב עם הכבד. כי ישיבתו דאגה. אמר החכם. שמנה הם אם יבזו אותם. אל יאשימו כי אם עצמם. הבא לסעודה שאינו קרוא לה. והמצוה בבית אדם בפניו. והמבקש כבוד משונאו. והשואל שאלה מכילי. והנכנס בדברי שני בני אדם מבלי שיכניסו אותו בדבריהם. והמזלזל במלך. והיושב במקום שאינו ראוי לו. והמספר דבריו למי שאינו מאזינם: וז"ל הריס"ל כתב החסיד הרב ר׳ יונה שלדרכי תשובה צריך שיהא לו חבר שידבר עמו אם עבר על תקנת התשובה להוכיח זה את זה. ולעיין איך ינצלו מחטאי' ועליהם נאמר אז נדברו יראי ה' איש אל רעהו וגו' ע"כ. וכן לענין למוד התורה ארז״ל חרב אל הבדים. כי צריכים חברים לחזור ביחד הלמוד שלומדים ומה שחסר זה. יגלה זה. ויש שני מיני התחברות חברים ללמוד. אחד אם הם שניהם חכמים ששמשו רבן כל צרכן. רק מתחברים כדי לחדד זה את זה. אז צריכין לקיים דברי רז"ל פב״א. א"ר ירמיה א"ר אלעזר. שני ת"ח המחדדים זה לזה בהלכה. הקב"ה מצליח להם. שנ׳ והדרך. א"ת והדרך אלא וחדדך. ולא עוד אלא שעולין לגדולה שנ׳ צלח רכב. יכול אפי׳ שלא לשמה. ת"ל ע״ד אמת. יכול אם הגיס דעתו. ת"ל וענוה צדק. ואם עושים כן. זוכים לתורה שנתנה בימין. שנא׳ ותורך נוראות ימינך רנב"י אומר זוכין לדברים שנאמרו בימינה של תורה עכ"ל. הרי צריכין ליזהר להיות דווקא לשמה. ושלא יתגאה. ויחשוב בלבו מה אני עדיין לא השגתי אפילו כטפה מן הים מעמקיה של תורה:

*עוד* שם א"ר ירמיה ארשב"ל. שני ת"ח הנוחין זה לזה בהלכה. הקב"ה מקשיב להם שנא׳ אז נדברו יראי ה׳ איש אל רעהו ויקשב וגו'. אין דבור אלא נחת. שנא' ידבר עמים תחתינו. פירש"י הנוחים זה לזה. נושאים ונותנים בה בנחת רוח. מתעסקים כדי שילמדו זה מזה. ידבר עמים תחתינו ישפילם. וכל שפלות בנחת. ל"א הנוחים. מנהיגים זה את זה להבנתה של הלכה. כמו לך נחה. ידבר תרגום של ינהג עכ"ל. ללשון ראשון. הענין הוא. שהאחד יסייע להשני אם נפלה איזה קושיא לפי עיונו. אז הוא יסייע לתרץ דברו. כמו שמצינו פעמים בתלמוד. תרגמה אביי אליבא דרבא כו'. אע"פ שהיה בר פלוגתיה:

*עוד* יש חלק שני בחברת תלמידים שכל אחד חסר ידיעה. ומכח התחברות ירצו לבוא להבנת הדבר וידיעתו. ועל זה אמרו שם א"ר אבא ארשב"ל. שני ת"ח המקשיבים זה לזה בהלכה. הקב"ה שומע לקולם שנאמר היושבת בגנים חברים מקשיבים לקולך וגו' ופירש"י המקשיבים. מלמדים זה את זה ומבינים זה לזה. בגנים
בתי מדרשות ע"כ. עוד שם א"ר אבא ארשב"ל. שני ת"ח המדגילים זה לזה בהלכה. הקב״ה אוהבם שנא' ודגלו עלי אהבה. אמר רבא והוא דידעי צורתא דשמעתא. והוא דלית להו רבה במתא למגמר מניה. ע"כ. פירש"י המדגילים. מאספין זה את זה. ואומרים בוא ונלמד ונבין בין שנינו הואיל ואין לנו רב ללמדנו. צורת שורש הדבר קצת למדו מרבם ע״כ. וענין המדגילים שתמיד יתאספו עד שיבינו הפשט. ואח"כ יהיו מוסיפים והולכים וה' אתם:

*גם* בכלל חבר טוב מ"ש ר"ת בספר הישר (בריש ש"ד) אחד מאופני העבודה שיתחבר האדם לאנשים שיעזרוהו לעבודה. כגון החכמים והחסידים והעניים. והחולים. והשרוים בצרות. ולהתרחק מהפך כל אלה הנזכרים הם אנשי התענוג. והעשירים. והרשעים. והכסילים. ונעדרי השכל והנשים. והאפיקורסים. כי חברת כל אלה. ישחיתו האמונה ולא תתקיים בהם העבודה עכ״ל:

*ויתחבר* תמיד לחכמים ויתאבק בעפר רגליהם ולא יהיה בחברת עם הארץ. אף שהוא חסיד. כדאיתא פב"א. א"ר אבא ארשב"ל. אם ראית ת"ח נוקם ונוטר כנחש. חגרהו על מתניך. ואם ע״ה חסיד הוא אל תדור בשכונתו ע"כ. פירש״י חגרהו. הדבק בו. שסופך ליהנות מתלמודו. אל תדור בשכונתו שאינו יודע בדקדוקי מצות ואין חסידותו שלמה ללמוד ממנו:

*וכשיש* לאדם חבר טוב שמתחברים ביחד בשביל התורה והמעשים והם באמונה זה לזה בלב שלם לעבודת האל ית' אשריהם מה טוב חלקיהם כי אז כל אחד יסייע לחברו בהתעוררותו. נוסף על למודם יקבעו שעה אחת שיפשפשו במעשיהם. וידברו בהתעוררות תשובה. ותקון מעשיהם. ויהיו אוהבים זה לזה בנפשם כאהבת דוד ויהונתן:

*עוד* בכלל חבר מ"ש דוד המע"ה חבר אני לכל אשר יראוך ר"ל בכל מקום שאדם רואה חבורה קדישא יתחבר להם כגון חבורה דבקור חולים ודקברנים ודתהלים וחבורת הקונים איזה מצוה. כמו חפוש ס״ת. ונר למאור. וכיוצא בזה וזה מה שרצינו לבארו במדה זו שעליה אריב״ז צאו וראו איזו דרך ישרה שיבור לו האדם לפ"ד תלמידו החשוב ריב״ח:
<h3>כב עליית החכמה</h3>
