ספר עטרת צבי

למוהר"ר צבי הירש חיות

הוצאת בזאלקווא 


סריקות:

https://hebrewbooks.org/39255

https://hebrewbooks.org/39201

https://hebrewbooks.org/39395

https://hebrewbooks.org/39154

https://hebrewbooks.org/39143

https://hebrewbooks.org/39177




סריקות ממהדורות נוספות:


% זכויות יוצרים

כל הזכויות שמורות ל"פנינים". הספרים מתפרסמים תחת הרישיון החופשי GNU Free Documentation License (גרסה 1.3 עם Invariant Sections, Front-Cover Text, Back-Cover Text):

Copyright (C) 2024  Pninim https://pninim.org
Permission is granted to copy, distribute and/or modify this document
under the terms of the GNU Free Documentation License, Version 1.3
published by the Free Software Foundation;
with Invariant Sections being "הקדשות", "פרויקט פנינים",
one Front-Cover Text:
"באדיבות פנינים - הספרייה החופשית pninim.org",
and one Back-Cover Text:
"באדיבות פנינים - הספרייה החופשית pninim.org
 גם אתם יכולים לסייע להרחבתה - דרך קופת הצדקה שלכם - ע"י תמיכה באברכים נזקקים שהם השוקדים על בנייתה".
A copy of the license is included in the section entitled "GNU Free Documentation License".


% פרויקט פנינים

המטרה של המיזם היא לאפשר לתלמידי חכמים נזקקים להתפרנס בכבוד תוך כדי יצירת ערך מוסף לכלל הציבור. תומכי הפרויקט זוכים לעשות צדקה בגדר של "מטיל בכיס" (שבת סג.) שהיא מעולה ממתנה (נהמא דכיסופא = "לחם של בושה") ואפילו מהלוואה.

במסגרתם הלימודית אברכים מכל רחבי הארץ עובדים על יצירת מאגר תורני ממוחשב שניתן להשתמש בו ללא תמורה (ואפילו למטרות מסחריות, בכפוף לתנאי הרישיון). ספרים עתיקים נסרקים ועוברים תהליך המרה מתמונה למסמך תמליל ממוחשב. לאחר מכן, כל טקסט עובר הגהה קפדנית - ומתפרסם לכלל הציבור באמצעות גישה מקוונת חופשית.

לפרטים נוספים נא בקרו באתרנו: pninim.org

סטיות מנוסח המקור צוינו כדלהלן:
- קטעים שלדעת העורך ראוי להחסירם מוסגרו בטילדות ~ ~
- קטעים שלדעת העורך ראוי להוסיפם מוסגרו בסוגריים מסולסלים { }

במקרה ומצאתם טעות או אי דיוק כלשהו - נבקש בכל לשון של בקשה להודיע לנו על כך בכתובת: contact@pninim.org


% הקדשות

- להצלחתו ולהצלחת בני משפחתו של התורם החפץ בעילום שמו ברוחניות ובגשמיות בתוך שאר עם ישראל
- לע"נ אברהם בן דוד
- לע"נ חנה בת אהרן
- להצלחת א.פ. בכל ענייניו
- נחמה בת שרה, רפואה שלמה
- לע"נ יוריי בן איליה
- לע"נ ברוניה בת לזר
- דוד בן אברהם, תשובה שלמה
- לע"נ יהודה בן שמואל
- לע"נ אסתר בת לב
- לע"נ חיה אסתר בת יעל
- טוביה בן מרים, רפואה שלמה בתוך שאר ח"י
- לע"נ אלעזר בן מנחם מנדל
- לע"נ ילנה בת יוריי
- לע"נ סוניה בת אהרון





















































<h2>שער</h2>
% ספר

%% עטרת צבי

*הוא* ספר כולל *ששה מאמרים* שונים ונפרדים, מדובר בם נכבדות על ענינים עמוקים ומפוארים, כל מאמר ומאמר נקרא בשם הנאות לו, ונחלק לפרקים, שמתי ריוח בין הדבקים שלא להלאות את הקורא, ובסוף כלם הבאתי מנחה לקהל התורניים לשמח רוחם, גם באיזו שאלות ותשובות בפלפולים אמתיים ונחמדים:

מאתי הצעיר *צבי הירש חיות*

אב"ד ורועה נאמן לעדת ישרון בקריה המפוארה

*זאלקווא* והגליל

*בדפוס* הרבני הנגיד המפורסם מוהר"ר *שאול דוב* מאיר האעפר *בזאלקווא*

Atereth Zewy

Imprimatur Iem. den 1 Juni 1841

Zołkjew bei Saul Meyerhoffer 1841

שנת *תרא* לפ"ק

<h2>תוכן המאמרים וסידורם</h2>
% תוכן המאמרים וסידורם
 
א) *דרוש נכבד* על הכתוב כל כלי יוצר עליך לא יצלח (ישעיה נ"ד) לפי פירוש מורנו ומאורנו הרמב"ם ז"ל עם הערות מושכלות:
 
ב) *משפט ההוראה* על התקנות והגזרות וענין כח בית דין יפה, וביאור משפט אותן התקנות והגזרות אשר יצאו פעם אחד מפי בית דין שלם שעמדו עליהם למנין בהסכמה מוחלטת וביאור המשנה פ"א דעדיות בהכלל הנודע שאין ב"ד יכול לבטל דברי ב"ד חברו:

ג) *תפארת למשה* נגד הטוענים על רבינו הרמב"ם להוריד כבודו, בתשובות מושכלות ומיוסדות:

ד) *דרכי משה* בביאור דרכי הרמב"ם בכל ספריו, ותועלתם בהשלמת חכמת הדת והתורה:

ה) *אגרת בקורת* על עניני התרגומים והמדרשים מאיזו זמן באו אלינו [^1]:
 
ו) *מטבע הברכות* חקירות בדרכי הלכות לבאר דברי הר"י בן פלאט מובא באבודרהם בענין ברכת המצות שעל קצתן מברכים ועל קצתם אין מברכים ועוד חידושים שונים:

 
[^1] במשך הזמן נעתק תוכן הענינים בקיצור ללשון אשכנז ע"י החכם השלם המהולל ומפואר בלשונות שונות מוהר"ר יוסף אלזארי המכונה דאקער פירסט מורה בבית מדרש החכמים (אוניווערזיטעט) בלייפציג והעתיק גם כן קצת הערות יקרות:
<h2>הצעה</h2>
% הצעה

*הא* לכם בית ישראל ספרי החדש, מחזיק בכללו *ששה מאמרים* שונים, מענינים הנחוצים ומדוברים בזמנינו זה, ומועילים לפי דעתי בהשלמת חכמת התורה גם כן, ובשם *עטרת צבי* שם כלל הספר יכונה, ואמרתי לא אעצור אתכם פה קוראים נכבדים, להוגיעכם בדברי כדרך איזה מחברים, אשר דרכם לקדם פני הקוראים ספרם, בהקדמה ארוכה, בה מרחיבים פה ומאריכים לשון, מענינים זרים שאין להם שום יחס להענינים הנדרשים, אשר עליהם תיסוב פינת חיבורם, ולפעמים תתהפך להם הקדמת ספרם לשדה קטל, ללחום ולהכות בעלי האסופות שקדמו ובאו לפניהם, או לבקר מומים של חכמי זמנם, לא באלה חפצי ומגמתי, רק אהבה עצומה לכללות האומה, והתשוקה להועילה קצת כפי כחי, הניעה אותי לכתוב מאמרים הללו אשר לדעתי העניה, גם המה מיועדים לעזור ולהועיל להחיש מרוצת הזמן, ואולי יועילו ג"כ להעלות ארוכה לאיזו חולי הדור הזה, וחשבתי למשפט, כי עבודה תמה לטוב ולאושר האומה, לא תיכון רק על ידי השלטת חכמת הדת והתורה, כפי מעמד החכמה בזמנינו, כי אומתינו אומה חכמה ושלמה, לא תתן לב רק להדברים הנאמרים בתבונה והשכל, וכל המרבה לשדד תלמי התורה, מכל צד ועבר הרי זה משובח, ולבו נכון ובטוח, כי על אופן זה יצא ידי החוב, אשר מוטל על הפרט והחלק, לעשות ולהועיל כפי כחו, להשלמת הכלל:

*ואנכי* הצעיר אשר מאז על דלתי התורה הסתופפתי, ומפי חכמים וסופרים לקחם הטוב הקשבתי, וזה קרוב לחמשה שנים, אשר בעזרת האל יתברך, הוצאתי לאור פרי תבונתי בספרי אשר נקרא *תורת נביאים*, ובשם *אלה המצות* שמו יכונה, ושמתי גם אז מבטי ומגמתי, ללמד יסודות קבועות בעקרי הדת וחכמת התורה, ובביאור איזה שרשים באמונה הטהורה, אכן נתישבתי בדעתי כי זה לבד אינו מספיק, לאיש אשר הקדיש כל עתותיו לעבוד עבודה תמה עבור עמו ותורתו, עד מקום שידו מגעת, ולא יצא עדיין ידי חובתו בהשתדלותו להרחיב שדה החכמה לבד, כי נוסף עתה החוב על המתבוננים, לעמוד על המצפה, לראות המעשים אשר נעשו בישראל, בכל מקומות פזוריהם ולהגיד דעתו למשאלת העת, מפני זה סבותי את לבי לעת עתה, משארי העבודות העמוסות על שכמי, ונתתי אל לבי, רק להכשיר המאמרים הללו לפני החכמים והמשכילים, ונפשי בטחה כי יהיו לתועלת ולרצון לפני אותן שלומי אמוני ישראל, אשר אהבת האומה והדת חדרה בלבבם, ואשר עבורם הכנסתי עצמי תחת עבודת משא הזאת, והמה יקבלו תשורתי זאת ההולכת לפניהם, בלב שמח, וישמחו על החפץ אשר הבאתי, ואתם אלופי ישראל ומוריהם הנני באתי לבקש עתירה מאתכם, שפטו נא על עמלי ועבודתי באמת ובשלום, ואם שגיתי הורונו נא, כי מוכן אנכי תמיד לקבל האמת ממי שאמרו, ואם תודיעני אולי אוכל לתקן המעוות, ואם לאו אודה על האמת ואודיע זאת בפני קהל ועדה בהחזקת טובה להאיש המעורר אותי על ככה, ואתי תלין משוגתי. יום ב' טו"ב סיון תר"א לפ"ק זאלקווא:

*המחבר*
 
*ואמרתי* ג"כ להציג לפניך קורא נעים, סדר המאמרים ותוכן עניניהם, מאשר כי מפני איזו סיבה נדפסו זה אחר זה במאמרים נפרדים:

א) *דרוש נכבד* אחד

ב) *משפט ההוראה*

ג) *תפארת למשה*

ד) *דרכי משה*

ה) *אגרת בקורת*

ו) *מטבע הברכות*
<h2>דרוש נחמד</h2>
/כל כלי יוצר עליך לא יצלח. וכל לשון תקום אתך למשפט תרשיעי. זאת נחלת עבדי ה' וצדקתם מאתי נאום ד'/ (ישעי' נ"ד)

*אדוננו* הרמב"ם אשר כל רז מענינים הנוגעים לעם ישראל ודת משה, בכלל ובפרט, לא היה נעלם מאתו, כבר הביט וראה בספרו אגרת תימן, מכונה פתח תקוה, כי בנבואה זאת צפונה כוונה עמוקה, מאיכות הצלת עם ישראל מרדיפות שונות, אשר שוטני נפשנו מחרפים מאז את תפארת ישראל, ושלשה מינים המה, ואנחנו נבאר ענין זה ביתר שאת, הן לפי מעמדנו המדיני עתה, ולפי מעמד החכמה ג"כ:

*מין הראשון* אלו אשר עמדו רק על גופנו ומאודנו, מבלי להשאיר לנו שם ושארית, כמושלים הראשונים, פרעה, עמלק, המן, אשר זדון לבם הרע השיאם, להרע לנו בפועל, להרוג ולאבד בחרבם הקשה את שאריתנו, ויעדנו השם יתברך ע"י עבדו, כי כל כלי יוצר עליך לא יצלח, וכלי משחיתם עליהם ישיבו, והמה יכרעו ויפולו, ולא לבד שלא תעשה ידיהם תושיה, רק דבר אשר זדו עליהם תסוב ויבושו מסברם:

*מין השני* אלו אשר לא מצאו דופי בהאומה עצמה, ולא באו עליה משנאתם להעם, רק מצד שנאת הדת, וענין התורה לבדה אשר היא לנו למנה, היתה ראשית הסיבה לכל הרדיפות, כמו אנטיאכוס עפיפאנוס במשך בית שני, וכן דורו של שמד בחורבן ביתר, ובזמן אחרון הגירוש הגדול בצרפת, בשנת ויגרשהו ויל"ך, ובספרד בשנת מזר"ה ישראל, וכל עסקם באו רק להעבירנו על הדת, וענין אנטיאכוס ותחבולותיו מפורסם, הן בספרי החשמונאים, והן ביוסיפון לרומיים במאמר המכונה מאקאבעער, טענות אנטיאכוס עם הישיש אלעזר הכהן - לפ"ד בעל מאור עינים, הוא הכהן אלעזר אשר שלח שבעים זקנים לאלכסנדריא שיעתיקו התורה ליוונית - ועם האשה ושבעה בניה אשר הובלו לטבח, מפני שלא רצו לעזוב דת אבותם - וע' פיוט לשבת חנוכה, וע' (גיטין נ"ו ע"ב) שמוזכר מאורע זאת על טיטוס - וכן הקריב חזיר על מזבח ה', למען עשות המתועב בעיניהם, וכן העמיד צלם בהיכל, למען טמא מקדש ה', וגזר שלא ימולו ביניהם, וכן בשעת שלפי השמד - אחר חורבן ביתר - גזרו כל הסומך נהרג, וכל הנסמך יהרג (סנהדרין י"ד ע"א) וגזרו שלא ימולו ביניהם (מעילה י"ז ע"א) וספרו במדרש שאמר אחד לחברו, על מה אתה יוצא להרוג, על שמלתי בני, על מה אתה יוצא לצלוב על ששמרתי השבת, ועוד העלילו על תורת{נ}ו הקדושה, שבאה לצוות עלינו ענינים זרים ונתעבים, כמו שהעלילו היוונים, שהכהנים מאכילים ומשקים בבית קדשי הקדשים ליווני אחד, וביום מיוחד שולחים אותו לעזאזל, וכן העלילו עלינו כי דמות חמור נמצא אצלנו בבית המקדש, זכר לחמור אשר הוליך מים בישימון דרך, עת צאתם ממצרים, ע' בספרו של יוסף הכהן מכונה נגד אפיאן, ועוד בחורבן בית ראשון מצינו שהעלילו עלינו עמון ומואב, כי הכרובים אצלינו בבית המקדש מוכנים לעבודה, וטענו עלינו לא הייתם אומרים שאין אומה זאת, עובדת עבודה זרה ראו מה מצינו אצלם (יומא נ"ד ע"ב) ומדרש קינות פתיחה רבי יצחק פתח, בושנו כי שמענו חרפה, וכן מצינו בנבואת (יחזקאל ל"ו) שהאומות טענו על ישראל אוכלת אדם את, היינו העלילה שישראל מערבים דם אדם במצות המוכנים לפסח עיין אברבנאל שם, וכן טענו עוד שישראל מקריבים קרבן אדם לריח ניחוח, ועוד בדורנו ובדורות הקודמות, חזקו מנגדנו בטענות כאלו על עם ישראל, כאשר ראיתי להמתלוצץ וואָלטער הצרפתי, כי מהענין שקרה עם בת יפתח, ומן הקרא (ויקרא כ"ז) שנאמר כל חרם אשר יחרם מן האדם לא יפדה מות יומת, תלה את שגיונותיו שקרבן אדם היה נהוג אצלנו, ונגד אלו הכזבים וכיוצא, חיבר יוסף הכהן ספרו, והראה שמה נגד ראש הצוררים אפיאן, שקרות אלו העלילות, וכן חז"ל השיבו בכל עת דברים נאותים על טענות המינים בימיהם, אשר טענו נגד מצות התורה, עיין מדרש ריש פ' חקת שטענו על ענין פרה אדומה, שכל הפעולות שמה נראו כעין כשוף, ובזמן אחרון מצינו טענות הרבה, וגם וויכוחים שונים בין חכמיהם ובין חכמי ישראל, ולא נחו חכמנו בכל עת להשיב חורפם דבר, להחזיק בכל עת יסודות התורה והקבלה, להראות לכל עוצם חכמתה וזהרה, ועל אלו העלילות והוויכוחים, כוונה נבואה זאת כל לשון תקום אתך למשפט תרשיעי, ויהיה ה' בעזרתינו בכל עת למען יתגלה ויתראה האמת לעיני השמש, ויכירו וידעו כל העמים יחד, כי רק עם חכם ונבון הגוי הגדול הזה, אשר לו חקים ומשפטים צדיקים ככל חקי התורה הזאת:

*ומין השלישי* הוא ענין אשר הרמב"ם לא העלה במנין, והוא הענין אשר נדבר בזמננו, על פי הרוב בכל אסיפות המדינה, וקבוץ כללי מכל תושבי המדינה והשרים, עת יבאו כפעם בפעם לפקח על טובת המדינה, ולישא וליתן בעסקיהם, והישרים בלבותם, מעוררים אותם כי באה העת, לחמול גם על שה פזורה, לתת להם חופש ומשפט מדיני כשאר תושבי הארץ, ואחר שמעמיסים על שכמם לשאת בעול, בדין שיקחו חלקם במיטב הארץ, ומדוע יגרע נחלתם, אולם מיד השטן מרקד ביניהם, ויבאו המתנגדים בטענות זרות, לאמור עלינו עם זה לבדר ישכון, ודבר אין להם אתנו, אנשי אומה זאת מחזקים עצמם כגרים, ומתחזקים בדעתם כי הוא ארץ לא להם, ועיניהם צופות ונשואות למקום אחר, נוסף על זה טוענים עלינו כי עם זה עדיין לא הבשיל בנימוס ובמדות, ולא יצעדו ביחד עם מרוצת הזמן כשאר תושבי המדינה, זאת לא זאת רק מוסיפים גם כן לאמור, ראו הדופי דבוק בתכונת רוחם, וסורם של עם ישראל רע מאוד, אוהבי הבטלה וכל עסקם רק במסחר, רוכלים המחזירים בעירות ובכפרים, לוקחים ריבית, להניק שפעת עמים רבים, עושים ערמימיות שונות מפני כי נושאים עיניהם לממון, ואצים להעשיר, כאלה וכאלה מוסיפים עלינו בטענות זרות להתנכל עלינו בתחבולות שונות, לתת אותנו לחרפה ולשמצה, ולמען הצדיק פעולתם נגדנו לעיני השמש:

*ובאמת* גם אלו הטענות והדיבות לא חדשות המה, וכפי אשר שמענו ואבותינו ספרו לנו, כבר קדמם המפורסם המן האגגי צורר היהודים, כמבואר קצת פ"ק דמגילה, ובארוכה בתרגום שני על המקרא, ישנו עם אחד, ואפילו הטענה החדשה אשר חידש הצורר גאספרין במדינת הגר, היינו שבני עמנו מקללים בכל יום בתפילתם את המלך והשרים, אשר גנב מאת אבי אבות הצוררים אייזענמענגר. בחיבורו דת יהודית הנגלה ח"ב, אולם גנב מן הגנב, כי ראינו כאן המן האגגי מדבר מתוך גרונו של אייזענמענגר, כי גם הוא העליל עלינו כזאת לעדות חז"ל, רק הצורר גאספארין יתרה עשה, כי המן הודה על כל פנים, שבעת הקפתם את הבימה בהושענא רבא, אינו יודע אם מברכים או מקללים את המלך, אבל שוטה ועני הדעת גאספארין, גזר במוחלט שבכל יום מקללים המלך והשרים, והושענא רבה גם כן בכלל -אכן המעמיקים בתורת ה' תמימה, והמבינים ענין תורה שבעל פה ואשר חוקרים קורות האומה בעין חודרת, המה מכירים ויודעים כי לא נגד המלכים והשרים לבד, נצטוינו מן התורה [^1] ושנוי בנביאים [^2] ומשולש בתורה שבעל פה [^3] לנהוג בהם כבוד, ולהתפלל בשלומם, רק וגם נגד כל איש יהיה מי שיהיה נצטוינו להנהיג עמהם באהבה ובחמלה, וכל מדות הטובות רחמנים ביישנים גומלי חסדים, נמצאו מאז אצלנו הן בנוגע לפרט, והן בנוגע לכלל, ואין אנחנו נוטרים שנאה בשום פעם, רק דרכנו להאריך אפנו ולהעביר על המדה, ונשתבחנו במקראי קודש ברמז על מדה זאת, כמו שנאמר והגבעונים לא מבני ישראל המה, (שמואל ב' כ"א) וע' רמב"ם פ"ב מה' תשובה ה"י, בשעה שמבקש החוטא שימחול לו מוחל לו בלב שלם ובנפש חפצה, ואפילו הצר לו וחטא לו הרבה, לא יקום ולא יטור וזה דרכם של זרע ישראל ולבם הנכון וכו', וכן הוא אומר על הגבעונים לפי שלא מחלו ולא נתפייסו, והגבעונים לא מבני ישראל המה, עיין רמב"ם פ"י מהלכות מתנות עניים ה"ב, וכן נאמר (מלכים א' כ') הנה נא שמענו כי מלכי בית ישראל מלכי חסד המה אולי יחיו את נפשך:

*וכן* יתכונן המעמיק כי אבותינו היו מאז רק רועי צאן, ומעשה אבות ירשו בנים, ובארץ מגורהם לא ידעו שום מסחר וקנין, רק במרעה ועבודת קרקע היה כל זממם ומבטם, והצליחו ועשו פרי בדרך זה, וכל עיקר תורת משה באה, רק להחזיק אותנו בהתנהגות אבותינו, להרחיקם ממסחר וקנין, ואסר להם על פי ה', לקיחת ונתינת הריבית ונשך אוכל, אשר המסחר לא יתכן בלעדם, ושכניהם יושבי צור וצידון עשו חיל במסחרם לכל אפסי ארץ, כנודע לחוקר בקדמוניות, ונרמז גם כן בנבואת (יחזקאל כ"ז) איך היו מרכולת בל העמים, אולם ארץ אבותינו אף שהיתה לפי ערך הנחתה בים התיכון כצור וצידון, וכן הגבלתה בלשון ים סוף בחוף אילות ועציון גבר, הדרך המסולל מאז להולכי הודו דרך חוף סועץ, טרם מצא פאסקע דע גאמע הפוירטיגיזי, את דרך החדש, לסבב כל חלק אפריקע אצל הרי התקוה, וגם עתה הים סוף נכבד מאוד למסחר, לפני הבריטאנים אשר בהודו מזרחית, ויחפשו להתאחד ים זה עם נהר נילוס הנופל אצל ערי דעלטא לים התיכון, וכבשו את המבצר אדען בזרוע באבעל אל מאנדעב, מפתח לים זה טרם יסבב לכתו לפרס והודו, כמו שכבר בימים קדמונים ספרו כן על נעכוס מלך מצרים, והיא נכו במקרא, שרצה להתאחד הנילוס וים סוף, ומה נכבד הים זה למסחר וקנין, ובכל זאת לא משכו בני עמנו שום תועלת מן דרך ים זה, ואף בימי שלמה אשר באמת התחיל לעורר את לבב העם על גודל התועלת מאניות סוחר, ואמר שלח לחמך על פני המים כי ברוב הימים תמצאנו (קהלת י"א א') ושלום בינו ובין חירם מלך צור, עם כל זאת מעולם לא השוו ישראל לשכני{ה}ם הצורים והצידונים בפינה זאת, כי חירם מלך צור לא החניף לשלמה רק לצורכו, למען ינתן לו רשות לילך דרך יהודה לים סוף, ומשם לאופיר ולשאר מקומות המונחים בשני צדדי ים סוף חלק אזיען ואפריקע, ובפרט בימי יהושפט בעת אשר נשברו אני שייט, לא מצינו זכר לחוף אילות ועציון גבר, וגם שלמה בעצמו אמר וחגור נתנה לכנעני - היינו הכנענים הנקראים פעניציער, לקחו סחורתם של אנשי ארץ ישראל ויהודה להובילם למרחוק - ועיין מה שהאריך בזה החכם מיכאעלס בספרו משפט משה, מבאר גם כן בארוכה איך כל מגמת תורת משה היתה, רק להרחיק עמנו ישראל, מן משא ומתן בסחורה וקנין, וכל האזהרות והצויים כלם מתאחדים ומכוונים למטרה אחת, שיתנהגו וישארו כאבותם רועי צאן ועובדי אדמה, ובפרט גרמה זאת השנאה הכבושה מאז, לכנען בן חם ולצידון בכורו, ואין ארור מדבק בברוך, ולכן מצינו שאמרו בני שכם שבו בארץ וסחרוה (בראשית ל"ד) וזאת היתה כל עיקר השלימות אצל בני כנען [^4]:

*וככה* התנהגו בני עמנו במשך בית שני עת שבו מגולה, וגם אז לא הגדילו מעשיהם רק בעבודת קרקע, ומי לא יתפלא על איכות השלמתם מלאכה זאת, כי אף על פי שארץ ישראל ויהודה, הרים סביב לה ומלאה גבעות, וגם אחת לשבעה שנים לא נזרע ולא נעבד שם, ועם ישראל היו מרובין באוכלוסין, כנזכר (פסחים ס"ד ע"ב) וביוסיפון לרומיים מלחמת היהודים גם כן, שידעו מספרם מן מנין הפסחים אשר הקריבו, ובכל זאת הן בבית ראשון, והן בבית שני הספיק עבודת ארצם, לא לצורכם לבד, רק שבעו והותירו גם כן לצורך שכניהם, והצורים לקחו שמה חיטי מינית ופנג ודבש ושמן (יחזקאל כ"ז) וכן הספיקו לצורך שכניהם הערביים שוכני המדבר בבית שני, כמבואר גם כן ביוסיפון, ובאריסטיא המצרי בספר הדרת זקנים מתכונת ירושלים וסביבותה, וכן אם נחקור אחר עסקי אחינו המפוזרים בגלות רומי אחר חורבן ירושלים וביתר, הן אותם שנשארו בבבל מגלות נבוכדנצר, ונטפלו עליהם מגורשי יהודה מגלות טיטוס, וכן אותם אשר נשארו בארץ ישראל, לא מצינו אותם רק עושי מלאכתם בבית ובשדה, העשירים כר' טרפון (נדרים ס"ב ע"א) כל עסקם בעבודת שדה, ור' אליעזר בן עזרי' (שבת נ"ד ע"ב) הי' לו צאן הרבה, ושמות של כלי המחרישה אשר מנויים בסדר זרעים וטהרות, יתנו עדיהן ויצדקו, על איזה אופן היו שלמים בעבודות כאלו, וכן הזהירנו חז"ל במשנה סוף קידושין, שילמוד אדם את בנו אומנות נקיה, ואמרו (יבמות ס"ג ע"א) כל אדם שאין לו קרקע אינו אדם, ואמרו עוד שם עתידים כל בעלי אומנות - היינו עושי מסחר בים כנראה מהראיה שהביאו שמה - שיעמדו על הקרקע, ופירש"י לעסוק בחרישה ובקצירה, ואמרו (חולין פ"ד ע"ב) הרוצה שיתעשר יעסוק בבהמה דקה, ובבבל אמרו (חולין ק"ח ע"א) האי מאן דמסייר ארעא בכל יום משכח אסתרי על ידי שמעיין בנכסיו לתקן הקלקול, ולשמור מהיזיקות שונות, וכן ר' גידל בן רב קטינא היה לו גן אחד, והלך לראותו בכל יום איזה ערוגה צריכה למים (תענית ט' ע"ב) וכן אמר ר' פפא (פסחים קי"ג ע"א) אי לאו דרמאי שכרא לא איעתור, ויש עוד הרבה מאמרי חז"ל אשר הדריכו אותנו, רק על עניני מלאכה ועבודת קרקע ומקנת הצאן, וכל עסקם של התנאים והאמוראים לא מצינו רק במלאכת שדה וכרם, ר' ישמעאל בר' יוסי היה לו אריס לפרדס שלו (כתובות ק"ה ע"ב) ר' ינאי היה לו אריס לעבוד שדהו (יבמות צ"ג ע"א) ורבא אמר לתלמידיו שלא יבאו לראות פניו, לשמוע הלכות ביומי ניסן ותשרי, זמן הקציר ודריכת הגתות, למען יכינו בעת הזאת צורך פרנסתם לכל השנה (ברכות ל"ה ע"ב) וכן הלכה פסוקה דאין קובעים ומזמנים לדין, בימי ניסן ותשרי (בבא קמא קי"ג ע"א) ופירש רש"י משום שהם ימי קציר ובציר, וכל העם טרודים בעסקהם וקצת מגדולי החכמים והנשיאים, היו חוטבי עצים ושואבי מים, ועוסקים בשארי מלאכות ועשו תורתם קבע ומלאכתם ארעי להתפרנס בהם, כהלל הבבלי, ור' יהושע, ור' יוחנן הסנדלר, וקרנא, ע' רמב"ם פירוש המשנה פרק רביעי דאבות, על המשנה אל תעשה קרדום לחתוך בה שהאריך בזה הרבה:

*אכן* אחר זה ברבות הימים והדחנו מדחי אל דחי מרדף בלי חשך, ולא מצאנו מנוח לנפשנו העמלה, ולא הניחו אותנו תושבי הארץ להאחז במדינתם, וגרשו אותנו מלהסתפח בנחלתם בכל ענין מלאכה ושירות מדיני, ואין שיור רק המסחור והלואה, ומה היו יכולים לעשות להחיות נפשם, ונפש בני ביתם האומללים, והצרכו לאחוז דרכם דרך החדש, מוזר מאתם יותר מאלפים שנה, וכל מעשנו פעלו העמים לנו, ומאתם נסבה רוע קצת הענינים אצלנו, מאשר כי כל איש אשר רוח חיים באפו, הנה חוק הטבעי אשר ניתן לי מאת הולדו, תגיעהו שיחפש כל אופנים האפשרים להחיות נפשו ונפש בני ביתו, ואם יש לו מונעים הרבה אשר יעמדו נגדו, ויפריעוהו מעבודתו, ולא יניחוהו להטריף לחם חקו בדרך הכשר והנאות, אזי הטבע תכריחו לילך בנתיב הקצר אשר הונח לו, כן נאמר אנחנו אחרי, כי כנכרים נחשבנו בארץ, ואין לנו חלק ונחלה בכל עסקים המתיחסים לישיבת ואחוזת הארץ, ומעותדים אנחנו בכל רגע לכל מקרה ופגע - ואמרו (יבמות ס"ג ע"א) אין פרעניות בא לעולם אלא בשביל ישראל, כוונתם שבכל ענין צרה אשר קרה לעולם בכלל, הנה בני עמנו היו הראשונים אשר בהם פגעה מידת הדין, אם שוט ימית פתאום אמרו תושבי המדינה בשל ישראל בא הדבר, כי השליכו סם המות בבארות מים, אם אש מתלקחת מפי ה' ותאכל עיר ומלואה, הנה עם ישראל סבבו זאת, ותלו בכל עת הקלקלה במקולקל, בעדת יעקב הנעלבים השומעים חרפתם ואין משיבים, ובכל הפרעניות ורעות הטבעיות, אשר קרו לכלל העולם, הרעו בראשית וראשונה יותר לעם ישראל כאלו כל הרעות מטרתם רק לעם ישראל - ומה היה להם לעשות, ובבר כתב החכם המפואר קרוג, במאמרו להצלת עם ישראל, אף אם נניח ונחליט כי היהודים עושין קצת ערמימיות במשאם ובמתנם - מה שעדיין לא נתאמת ונשאלה את פי הישרים והתמימים מאותן התושבים, אשר שנאת הדת לא הטה לבבם, ואשר אין נותנים אוזן קשבת, למשפט קודם אשר יסודתו בימי אופל, אזי מלבם יוציאו מלים, כי אין כשר ונאות יותר מסוחר עברי, אשר אינו אץ להעשיר, ומספיק עצמו במיעוט, ואינו להוט אחר בולמס של עריות ושאר תאוות חושיות, כשכרות ורעבתנות, והמיעוט נחשב כמרובה אצלם, ומפ"ז אינם מיקרים השער -הנה בעוד שעמנו ישראל כקוץ בעיניהם, הנה ראינו כי בשעת מלחמה, הערמה הוא ענין מותר ומורשה להכושל, למען התגבר על משנאיו, והנסיון הראה לעינינו בזמנינו, כי באותן המדינות והמחוזות אשר הוקל העול מעלינו, וצעדו הממשלות צעדה אחת לטובתינו, אזי צעדנו אנחנו עשרים צעדות למעלה, וצרפת, והאללאנד, ונארדאמעריקא וקצת מחוזות אשכנז יוכיחו:

*וכן* אנחנו אשר חבלנו נפל בנעימים להיות תחת ממשלת עסטרייך, מלכות של חסד נגד כל הלאומים אשר חסים בצלה, הנה ראינו כי הטבנו דרכנו מאוד, ואם זה ראשית דרכנו נקוה באחרית הימים הכל יכירו וידעו, כי אנחנו זרע בירך מעוטרים ומהודרים במדות ישרות רחמנים בני רחמנים, ועדיין אנו אוחזים במדת אבותינו, ואין החסרון דבוק בחוקנו חס ושלום, רק מאורך הגלות וכובד העול, נסבה הענינים המקולקלים אצלנו, וכמה מן הנסים נגלים נראו להמעיין וחוקר בקורות ישראל, על כי נשארנו היום בהוד תפארת אדם על כל פנים, אחר כל הרדיפות הנוראות אשר עברו על ראשנו, ולולי שיור התורה הזאת, אשר נשאנו אותה אתנו בכל צרותינו, אזי גוענו אבדנו במספר אנשים לא באנו, וגורל אחד לנו עם אותן הנדחים והאובדים מארץ חינא והודו וטרטרייא, המפוזרים בקצות הארץ הנקראים ציגייגר, שוכני בתי חומר במערות ובצחיה שדה שודדים בדרכים, ות"ל אנו עדיין מצויינים בין האומות, בחכמה ובעושר ובמדות ישרות, וזאת שעמדה לנו על אשר דבקנו בתורת ה' תמימה, וזה כוונת סיום המקרא שהצגנו בפתח דברינו, כי בענין המשטמה השלישית על המומים אשר יאמרו מנגדנו כי דבוקים בנו בטבע, אמר הנביא זאת נחלת עבדי ה' וצדקתם מאתי נאום ה', כי אחר מה שעלתה להם מהרדיפות, ומגליות שונות, ועדיין הם זורחים בתפארת המדות והדיעות, הוא האות והמופת על יושר דרכם, והמעיד על גזעם, כי המה עדת ישורון חבל נחלתו, ראויים להיות מכונים בשם עבדי ה' וצדקתם נסבה בהשגחתו יתעלה, על ידי דביקותם והשתדלותם בדרכי התורה מאז:

*וכבר* פירש הגאון מוהר"ר יונתן ז"ל, מה שאמרו במדרש רבה, לעתיד לבוא ישים הקדוש ברוך הוא, כל עונות ישראל על שרו של עשו, ולכאורה הדבר תמוה וכי משא פנים יש במשפט ב"ד של מעלה, ישראל חטאו ~חטאו~ ושרו של עשו יסבול עונותיהם, אולם ע"פ הדברים אשר בארנו למעלה, שקצת רוע המדות וקלקול הנימוס אצלנו, נסבו מאורך הגלות וכובד העול, מה שלא הניחו אותנו מנגדנו להרים ראשנו מאז, והכבידו עלינו המשא, אם כן כל זאת פעל רק שרו של עשו, אשר הסיתם שיתנהגו אתנו שלא כשורה, ואין אנחנו אשמים בזה, כי ההכרח לא יגונה, וזה הדרך הנאות לפני שופט צדק, אשר כל דרכיו בחסד ובחמלה נגד קרוצי חומר, אולם מבואר במדרש כי שרו של עשו יענה ויאמר, מה כחי לסבול כל העונות, היינו אמת הדבר אשר קצת חטאים קלים הדבוקים אצלנו המה רק מפני כובד הגלות, והנה באמת אין עלינו משפט עונש, מפני שבענינים אלו וכיוצא בהן הכל הולך אחר הגורם, אכן נמצאו שאר מיני עונות כגון שנאת חנם וקנאת איש מרעהו, ותחרות, מתכבד בקלון דברו, וכדומה שאר עבירות הגדולות, אשר שכיחים מאוד ומצויים אצל כל אדם, ואולי כל הקדוש מחברו, עלול יותר לפשעים כאלו יותר מחברו, ועל עבירות כאלו אמרו כל הגדול מחבירו יצרו גדול הימנו, והנה בזדונות הללו אין כאן שום התנצלות, אחרי כי נהפוך הוא שבהיותינו שרויים בין האומות, ואין שם איש לחמול ולנוד עלינו, ואין לנו להשען רק על אבינו שבשמים, זולת זה הבט ימין ואין עוזר לשמאל ואין תומך, הנה החוב על כל פרט ופרט מאחינו בני ישראל, כי איש את רעהו יעזורו ולאחיו יאמר חזק, וע' מ"ש הרמב"ם פרק י' מהלכות מתנות עניים ה"ב, וכל ישראל והנלוים עליהם כאחים הם, שנאמר בנים אתם לה' אלהיכם, ואם לא ירחם האח על האח מי ירחם עלינו, ולמי עניי ישראל נושאים עיניהם, הלאלו ששונאים אותם ורודפין אחריהם, הא אין עיניהם תלויות רק לאחיהם, ע"ש, ודבר זה מונח גם כן בטבע, כי עם אחד נכנע תחת אומה אחרת מושלת, צריך שיתחזק הקשר אמיץ בין האברים הנכנעים, ואם אברים הללו המפוזרים, אשר בלא זה המה מצד מעמדם הגרוע מעותדים לכל פגע, והמה שונאים ורודפים זה את זה, אזי כדי בזיון וקצף לפניהם, ומגיד ומורה למדי על השחתת דרכם, וע' (פסחים קי"ג ע"ב) שלשה אוהבים זה את זה הגרים והעבדים כו', והטעם כיון שהמה נכנעים, או המה בארץ לא להם, לכן מחזקים הקשר אמיץ ביניהם:

*וזו* היתה ג"כ טענת המן הצורר, באומרו ישנו עם אחד מפוזר ומפורד בין העמים, השטין למלך ואמר ראה דרכם כי אין שוה להניחם, כי אף על פי שיושבים בין העמים, בכל זאת המה מפוזרים ומפורדים בעצמם זה מזה, וגברה השנאה ביניהם, ומפ"ז דעת לנכון נקל, כי אין ראויים לתת לב לחמול עליהם, ועיין מה שכתב הרב ספורנו בביאור הקרא ויהי ריב בין רועי מקנה אברם, ובין רועי מקנה לוט, והכנעני והפריזי אז יושב בארץ, ויאמר אברם אל לוט אל נא תהי ~מרובה~{מריבה} בינינו כי אנשים אחים אנחנו (בראשית י"ג) כלומר הכנעני והפריזי המה המושלים בארץ, ואנחנו גרים מארץ נכריה ואנשים אחים אנחנו, לכן אל נא תהי מריבה בינינו, כי אם לא יתמוך האח את האח מי ירחם אותנו, ובפרט כי ימצא הכנעני והפריזי יושב הארץ, מקום לבקר את המומים שלנו, לאמר אנשים הללו אין להם אחוזה בארצינו, ושונאים זה את זה הרי החסרון דבוק בחקם, אולי מזה היה מקובל לחכמינו ז"ל (פסחים קי"ג ע"ב) דכנען צוה לבניו שיהיו אוהבים זה את זה, היינו ממה שהיה אברהם אבינו ירא מאוד שלא יטילו עליו דופי בפינה זאת:

*אבל* עתה נתקיימה נבואת יחזקאל הצופה בכל פרט ופרט, באמרו כי לא אשמיע עוד אליך כלימות הגוים, וחרפת עמים לא תשאו עוד, (יחזקאל ל"ו) מאשר נתודע ונגלה לכל באי העולם, כי גם בפינה זאת הטיבו אחינו בני ישראל דרכיהם מאשר לפנים, כי מי האיש כשמעו המקרה הרעה אשר קרה לאחנו בדמשק ובאי ראדוס, אשר לא בכה נפשו במסתרים, ולא העתיר לאלהיו בתפלה עבורם, וכן להיפך מי האיש אשר בהגיע לאזניו ענין הפדות והפרקן, שנתהוה לבני עמנו על ידי השתדלות הישרים והתמימים המתנדבים בעם, הכשרים היראים מוה' משה מאנטעפיארע ומוה' יצחק המכונה אדוילף קרעטיֶעע, אשר לא ברך במקהלות בקול רינה ותורה את הישרים הללו, אשר שלח האל הטוב התשועה על ידיהם, לכן לא עתה יבוש יעקב ולא עתה פניו יחוורו, בראותו בניו הולכים אחורים וצמודים איש את אחיו יעזורו, לפאר ולהעריץ את קדוש ישראל, ולגעור בכל משטין ומעורר מדנים עלינו, למען לא תעשה ידיו תושיה, ואנחנו בשם אלהינו נדגול אשר הטיב לנו מאז, וגם עתה ידו לא תניחנו ותקותינו נכונה בצור ישראל וקדושו, כי ימים יבאו ולא רחוקים הטה, אשר לא ישמע עוד קול צעקה וקול פרץ בין העמים ולאומים שונים, מפני שנאת הדת, ויכירו כלם יחד כי שם ה' נקרא עלינו, ולא ירעו ולא ישחיתו בכל הר קדשי, כי תמלא הארץ דעה את ה' כמים לים מכסים:

זאלקווא ט"ו אדר תר"א לפ"ק *צבי הירש* חיות חופ"ק והגליל:

[^1] עיין מדרש שמות פ' ז' ויצום אל פרעה מלך מצרים אמר להם הקב"ה תהי נוהגין בו כבוד, וכן עשה שנאמר וירדו כל עבדיך אלי, ואלו פרעה לא אמר, וע' (זבחים ק"ב ע"א) (ומנחות צ"ח ע"א) לעולם אל תהי אימת מלכות קלה בעיניך:

[^2] ירמי' כ"ט דרשו את שלום העיר והתפללו בעדה:

[^3] אבות פרק שלישי הוי מתפלל בשלומה של מלכות:

[^4] ראו להתעורר ע"ז בדברי שכם אל בניו (בראשית לד)נאמר והארץ תהיה לפניכם שבו וסחרוה /והאחזו בה/, היינו נתנו להם משפט הבחירה, או שיסבבו בה במרעה הצאן כדרך הרועים שוכני אוהלים, נוסעים בכל עת ממקום למקום - מלשון סחור סחור, ע' שרשי רד"ק שורש סחר - או והאחזו בה שיהיו כשאר תושבי המדינה לאחוזה בארץ גם כן, אולם בדברי שכםם וחמור אל אנשי עירם, אמרו וישבו בארץ ויסחרו אותה לבד, והעלימו ענין האחיזה בארץ, וע' רש"י שם ד"ה ואת בנותינו שכתב גם כן, כי לא כהדברים אשר דברו אל בני יעקב דברו לאנשי עירם, וגם בזה לא גילו לפני יושבי עירם, שנתנו להם חופש לאחיזה בארץ וזה נחמד מאוד:
<h2>מאמר משפט ההוראה</h2>
<h3>שער</h3>
% מאמר

%% משפט ההוראה

*לבאר* איך היתה עמידה למנין בב"ד שבלשכת הגזית, ואיך היתה דעת המרובים מכרעת,

ובאיזה תנאים נקשר העמידה למנין, ומדוע במקצת ענינים לא עמדו למנין אף בזמן שהיה ב"ד שלם יחד, אחר שזה הדרך היותר נאות ומוכשר למעט המחלוקת בישראל, גם בארתי לנכון התוקף שיש בדברי חז"ל ע"פ דין תורה, וגם טעם הדבר שכ' הרמב"ם בהקדמתו לס' משנה תורה שכל הדברים בש"ס בבלי חייבים כל ישראל ללכת בהם ומחייבים אותם כל עיר ועיר וכל מדינה ומדינה לנהוג בכל המנהגות שנהגו חכמי הגמרא, ולגזור גזירתם וללכת בתקנתם, גם יבואר החילוק בין זה שהולכין אחר רוב דיעות, ובין רוב בכלו, ובין זה דיחיד ורבים הלכה כרבים, וגם ביאור המשניות פ"ק דעדיות, למה נזכרו דברי היחיד בין המרובים, וכל אופני התנאים הנקשרים בעיקר זה שקבעו לנו חז"ל אין ב"ד יכול לבטל דברי בית דין חברו וגם הראיתי טעות קצת מתחכמים בזמנינו כי יצאו לידון בזה בדבר החדש, ולא ירדו לעומק הדברים, ומה להט אצל הלכות ודינים, התחילו בדברים אשר לא ידעו

לגמרם, הצעיר *צבי הירש* חונה פה ק"ק זאלקווא והגליל:

*בדפוס*

של הרבני הנגיד

המפורסם מו' *שאול דוב* ומאיר האפער *בזאלקווא*

Mischpot Hahoroa

Imprimatur Iem. den 26 Mai 1840

Zolkiew bei Saul M~ey~eyerhoffer
 
בשנת לא תאמרון *קשר* לכל אשר יאמר העם הזה לפ"ק:


<h3>הקדמה</h3>
/אל תבוז כי זקנה אמךָ, אמר ר' זעירא אם נזדקנה אומתךָ עמוד וגדרה/ (ירושלמי סוף ברכות)

*משפט* מאמר הקצר הזה מעט הכמות ורב האיכות יסודתו בהררי קודש מורה על ענין נכבד מאד, נגד זה אשר יחשבו קצת אנשים עצות בנפשם, מאשר עניני האומה הישראלית והתנהגותיה ותהלוכותיה נזדקנו מאוד ובאו בשנים, ואינם עתה לפי הזמן והמקום, ומדמים כי בא העת לעקור הנטוע לרבים מאז, אולם במאמרם עמוד וגדרה ולא אמרו נזדקנה אומתך עמוד והורסה באו לעורר הלבבות, כי החובה מוטלת עלינו לגדור הפרצות שנתהוו בישראל ולחזק בנין הקדום בנוי לתלפיות זה כמה אלפים שנה לתפארת עולם לנו, ועיין מ"ש רבינו הרמב"ם פי' המשנה סוף ברכות ע"ז שאמרו שם התקינו שיהא אדם שואל בשלום חבירו בשם, ונאמר שמה במשנה ג"כ ואומר אל תבוז בי זקנה אמך, וכ' רבינו שאין כתוב זה לראי' לשאילת שלום, רק זה בא להראות שלא יבוז וילעג בתקנות הקדמונים אע"פ שהם ישנים וע"ז הזהיר שלמה בזה המשל ע"ש, ולפענ"ד נראה כי זקנה אמך הוא גם כן נתינת טעם מדוע לא יבוז וילעג על התנהגות הקדמונים, מפני שזקנה אמך, וזה לבד מספיק שראוי לכבד את נימוסי האומה כמו שראינו שנצטוינו לנהוג כבוד אפילו בזקן ארמאי (פ"ק דקידושין דף ל"ג) מפני הטעם כמה הרפתקי עדו עליו, ובכמה נסיונו' העול' נתנס' זה וכמה רעות עברו על ראשו, כן אנחנו מחוייבי' אנו לנהוג כבוד אפי' בתקנות וגזירות ומנהגות ישנות, אף כי למראה עין אינם עתה לפי הזמן ולפי המקום, בכל זאת מצד כי באו אלינו מזמן קדמון, והתמידו אצלינו זמן כביר, ומפני זקנתם לבד אסור לבזותם, אף כי היום ידענו כי רק המה לבד היו הסיבה הראשית להשארת התורה, כי ראינו בבית ראשון שהי' נעדרים מן המשמרת והסייגים, שכחו מהר התורה והמצוה בשבעים שנה שהיו בבבל, ואף משפט המועדים נעלמו מאתם, אבל זה קרוב לשמונה עשר מאות שנה אשר הודחנו מדחי אל דחי, ותהלה לאל הוספנו חכמה בתורת ה' תמימה, וכמה אלפים חיבורים מגדולי ישראל וחכמיהם יתנו עדיהם ויצדקו, כי כל היגיעות האלו לא היו לבטלה, ומי פעל זאת בראשונה רק המשמרת שהתחילו לעשות במשך בית שני, וכיון שראינו אותם רבת התועלת בהתמדת האומה בחיי הרוחני עד כה, לכן בצפיתינו צפינו, ובטובו של האל יתברך נשים מבטחנו, כי יפעלו לטוב בזמנינו זה כמו שהצמיחו טוב לקיום האומה בדורות הקודמות, וראוי לנו לקיים עצות חז"ל לעמוד ולגודרה, ולא לעשות קיבוצים להרוס בנין הקדום כי הוא קשר שאינו *מתקיים* לפ"ק:

*המחבר*
<h3>פרק א</h3>
% פרק א

*גרסינן* (בסנהדרין דף פ"ז ע"ב) תניא אמר ר' יוסי בראשונה לא היו מרבין מחלוקת בישראל וכו' הוצרך לשאול בא ושואל מב"ד שבעירו אם שמעו אמרו להם, ואם לאו באים לב"ד וכו', ואם לאו באים לזה שעל פתח העזרה אם שמעו אמרו להם, ואם לאו אלו ואלו באים לב"ד אשר בלשכת הגזית [^1] שמשם הוראה יוצאת לכל ישראל, נשאלה שאלה בפניהם אם שמעו אמרו להם, ואם לאו עמדו למנין, רבו המטמאין טמאו, רבו המטהרין טהרו, ומשרבו תלמידי שמאי והלל שלא שמשו כל צורכן נעשית תורה כשתי תורות ע"ש, והנה הרמב"ם פ"א מה' ממרים ה"ד הביא הגירסא בלשון זה בראשונה לא היה מחלוקת בישראל, דמשמע דלא היה שום מחלוקת בישראל בזמן קודם, אולם לשון ברייתא שמובא בש"ס לא היו מרבין מחלוקת בישראל, משמע דגם בזמן קודם מהוי הוי מחלוקת רק שלא היו מרבין מחלוקת, ולדעתי סמך הרמב"ם עצמו על גירסת התוספתא פ"ב דחגיגה ופ"ז דסנהדרין מובא ירושלמי ספ"ק דסנהדרין דנאמר שמה בראשונה לא היה מחלוקת בישראל:

*אכן* לדעתי גי' הבבלי יוצדק יותר דמאחר שסיימה ברייתא משרבו תלמידי שמאי והלל שלא שמשו כל צורכם וכו' ומני אז התחילה המחלוקת, וע"כ דהתחלת הברייתא מדברת מזמן שקדם לדור של תלמידי שמאי והלל, וא"כ אי אפשר לגזור במוחלט דלא היתה מחלוקת כלל בהוראה מקודם, דזה אינו דהרי ראינו (חגיגה י"ז ע"ב) שעמדו במחלוקת בסמיכה ה' דורות נשיאים ואבות ב"ד שקדמו לשמאי והלל עצמם, וכן שמאי והלל נחלקו ועמדו במחלוקת בשלשה דברים אשר נזכרו פ"ק דעדיות וגם (שבת ט"ו ע"א), ולדעת ירושלמי פ"ב דחגיגה עמדו שמאי והלל במחלקותן בארבעה דברים ואיך תחליט הברייתא דלא היתה מחלוקת בישראל כלל אבל לשון הבבלי דלא הי' מרבין מחלוקת בישראל מדוקדק יותר, היינו דבכל עת עשו אופנים מועילים ע"י עמידה למנין והילוך אחר רוב דיעות למען לא ימשך המחלוקת זמן ארוך כי נפסק מיד המחלוקת אחר שעמדו למנין חוץ מענינים מועטים שלא הכריעו במנין ונשארו במחלוקת קיימת:

*ומה* הוא הדבר הרביעי שנחלקו שמאי והלל לדעת הירושלמי ותוס' (חגיגה טו"ב ע"א) התעוררו בזה על הסתירה מש"ס בבלי (שבת ט"ו ע"א) דגזרו במוחלט דשמאי והלל עצמם לא נחלקו רק בשלשה דברים, וע' חות יאיר סי' קצ"ב מה דפלפל בזה הרבה, אולם המעיין היטב בלשון הירושלמי חגיגה ימצא דאין כאן התחלת סתירה, וז"ל הירושלמי בראשונה לא היתה מחלוקת בישראל רק על הסמיכה בלבד, עמדו שמאי והלל ועשו אותן ארבעה, היינו חוץ מה שנחלקו בסמיכה אבות העולם לפני דורות שמאי והלל, הוסיפו שמאי והלל עוד שלשה דברים במחלוקת, וע"י צירוף ג' דברים הללו לסמיכה נעשו ארבעה מחלוקת בישראל, ועיין יפה מראה שם ובס' טורי אבן להגאון בעל ש"א שפי' ג"כ כן, אולם בש"ס בבלי דמספר דשמאי והלל נחלקו בג' דברים יפה אמרו דאין לצרף ענין הסמיכה במנין זה דאינו ענין לשמאי והלל לבד דהרי דורות הקדמונים ג"כ נחלקו בזה, אבל בירו' אינו מדבר מן מחלוקת שמאי והלל עצמם רק מן מחלוקת קיימת בהוראה שהיה בישראל, בודאי ע"י צירוף הסמיכה אשר נמשכה המחלוקת בלי הכרעה גם בדור שמאי והלל שוב מצינו בזמנם ד' מחלוקת בישראל:

*והרב* חות יאיר בהשמטה לסי' קצ"ב כתב לפרש לשון הירושלמי דדבר הרביעי היינו בוצר לגת שהביאו בש"ס (שבת ט"ו ע"א) וז"א דבודאי הטיבו אשר השיבו בש"ס שם דבוצר לגת אינו מן המנין כיון דשתיק לי' הלל לשמאי, והכוונה דבודאי במשך זמן ארוך מנתינת התורה עד ימות שמאי והלל בלי ספק היתה פירוד הדיעות בעניני הוראה שהובא לפני הב"ד, ועל כל ענין חקירה בהוצאות הדינים, יש פנים לכאן ולכאן והוא מן הנמנע לומר דלא נולד ספק כלל משך זמן ארוך זה, ורק כוונת הברייתא דלא היתה מחלוקת בישראל היינו דלא היתה מחלוקת קיימת, כי לא הניחו החכמים שיהיה נמשך המחלוקת רק כל ספק שנולד בב"ד של משה או בב"ד של שמואל או בב"ד של עזרא וכדומה, הללו אומרים סברתם ודעתם כך והללו בהיפך, עמדו למנין בב"ד שבלשכת הגזית, ואשר גזרו הרוב לסתור דעת המיעוט, כן נתקיימו הדברים, וע' רמב"ן בס' המצות שורש א' וז"ל ואפילו נחלקו ב"ד עצמם בדבר הולכים אחר הרוב, כמ"ש (סנהדרין פ"ז) רבו המטהרין טהור ומה שהסכימו דעת הרוב הוא הדבר שנצטוינו עליו מן התורה, והעובר על דעת הרוב וסומך על דעתו שאינו כמו שהסכימו הרוב נעשה זקן ממרא בזמן שדנין ד"נ וכו' כי התורה ניתנה ע"י משה רבינו בכתב וגלוי הוא שלא ישתוו דיעות בני אדם בכל הדברים הנולדים במשך הזמן וחתך לנו הבורא יתברך הדין שנשמע לבית דין הגדול בכל מה שיאמרו שקבלו או שדרשו, כי רק על משמעות ודרשות של אלו החכמים כיון נותן התורה ע"ש, וכן הוא האמת שנולד מחלוקת בזמן דוד המלך אם עמונית ומואבית מותרים לבוא בקהל, וחכמי הדוד טענו כל אחד טענותיהם (יבמות ע"ז ע"ב) ומיד שבא יתרא הישראלי ואמר כך מקובלני מב"ד של שמואל הרמתי עמוני ולא עמונית נתחקה הוראה זאת בישראל לחוק קבועה וקיים ונפסקה המחלוקת, וכן נולדה מחלוקת בין דוד לשאול בענין קידושי מיכל בת שאול, מפני שהיו קידושין במלוה ופרוטה וחלקו אם באופן זה דעתה על מלוה או דעתה על פרוטה (סנהדרין י"ט ע"ב) וגם שם לא נמשך המחלוקת זמן ארוך, רק בזמן שאול ודוד לא הי' יכולים להכריע הדבר במנין החכמים, כיון דקי"ל אין מושיבין מלך בסנהדרין, והיכי דאין החולק עם המכריעין במעמד אחד ובישיבה אחת, אין אפשרות לגמור הדבר במנין ובהילוך אחר רוב דיעות כמו שיתבאר לקטן ומפ"ז לא הוכרעה מחלוקת זה אז, אבל אחר מות שאול בלי ספק לא הניחו דין זה תלוי ועומד בלי הכרעה ועמדו ב"ד הגדול בזמן דוד למנין והעלו הדין להלכה, וסרה קו' התוס' חגיגה שם, דהתעוררו דלמה אמרו מחלוקת הראשון בישראל הי' סמיכה והרי מחלוקת שאול ודוד במלוה ופרוטה קדם הרבה, אבל לפי הנ"ל ניחא, דהבריית' לא דיברה רק ממחלוקת קיימת בלי הכרעה, אבל מחילוק דיעות בין חכמי הזמן בשעת משא ומתן טרם באה ההכרעה בודאי הי' הרבה ענינים, כמו שמצינו (סנהדרין י"ב) חזקי' עיבר ניסן בניסן ולא הודו לו חכמים, ראינו ג"כ שחלקו חכמים על דעתו, ומפני שהיה מלך ולא ישב בסנהדרין, (ע' סנהדרין י"ט ע"א בתוס' ד"ה אבל מלכי בית דוד) ומפ"ז עשה מצד עצמו, והכרעת הב"ד היתה שאין לעבר רק אדר ונשארה כן הלכה קבועה, וכן ראינו פ"ה דעדיות משנה וא"ו, דעקביה שקדם לשמאי והלל חלק עם חכמי דורו בד' דברים, ואמרו לו חזור בך באלו ד' דברים, והשיב להם שהוא שמע מן המרובים, ומ"מ לא נזכר מחלוקת אלו בין מחלוקות שהיו בישראל, והטעם כיון דבעת מיתתו צוה לבנו שיחזור מהוראתו וינהיג כדעת המרובין, אין זה מחלוקת קיימת שהתמידה בישראל שיחשוב גם זה במנין מחלוקת הקיימת וזה ג"כ כוונת הש"ס בבלי דבוצר לגת נהי דחלקו שמאי והלל, כיון דשתק לי' הלל לשמאי בסוף וחזר לדבריו, א"כ אין זה מחלוקת קיימת, ובודאי גם הירו' לא כיון בדבר הרביעי רק לסמיכה כמ"ש ולא לבוצר לגת כיון שלא התמיד המחלוקת לאו ממנינא הוא וז"ב ופשוט:

*ודע* שסבור הייתי דהך דלא היה מחלוקת בישראל שמבואר בברייתא היינו מחלוקת מתמדת היא פשוט מאוד כמו שהבאתי ג"כ בשם הרמב"ן ושום אדם לא יעלה על לבו כוונה אחרת, ומה מאוד אתמה על רבינו הרמב"ם בהקדמתו לפי' המשנה פי' ענין הברייתא זאת באופן אחר, וז"ל משרבו תלמידי שמאי והלל שלא שמשו כל צורכן רבתה מחלוקת וענין זה הוא מבואר שכל שני בני אדם בהיותם שווים בשכל ובעיון ובידעות העקרים שיוציאו מהן הסברות לא תפול ביניהם מחלוקת בסברתם בשום פנים ואם נפלה תהיה מעוטה, כמו שלא נמצא שנחלקו שמאי והלל רק בהלכות מועטות, וזה מפני שדיעות שניהם הי' קרובות זה לזה וכו', אבל כאשר רפתה שקידת התלמידים על החכמה, ונחלשה סברתם נגד סברת שמאי והלל, ונפלה מחלוקת ביניהם בעיון על דברים רבים, שסברת כל אחד היתה לפי שכלו ומה שיש בידו מן העקרים ואין להאשימם ע"ז ע"ש ראינו דעת רבינו דדורות הראשונים שהיו שווים בדעת ובעיון, ומפ"ז לא נמצא ביניהם חילוק הדיעות רק השוו כלם בסברא ובהוצאות הדינים, ומה רחוק ונמנע ענין זה מן האפשרות שבני אדם כלם ישוו משך ט"ז מאות שנה, בדיעה אחת ולא יהיה נולד בזמן מהזמנים ענין ספק ותלוי ופירוד דיעות החכמים בדין חדש אשר הובא לפניהם ולשון המשנה (סנהדרין דף פ"ו ע"ב) בענין זקן ממרא, כך דרשתי וכך דרשו חבירי, כך למדתי וכך למדו חבירי, ראינו דחלקו חכמי ב"ד זה עם זה וקצתם דרשו מקרא אחד להיתר והשני לאיסור ועמדו ע"ז למנין, והא דבבריתא דר' יוסי לא נזכר רק אם שמעו אמרו להם ואם לאו עמדו למנין, ולא הזכירה הברייתא אם נחלקו עמדו למנין, דמשמע לכאורה רק בהעלם הדין והוראה עמדו למנין, אבל בחילוק הדיעות לא הצריכה להזכיר והיינו כדעת הרמב"ם כאן שהשוו הראשונים תמיד בסברות ובעיון, ולא נולד מבוכה מצד זה, אבל ז"א דהרי סוף ברייתא רבו המטהרין טהרו רבו המטמאין טמאו, ~תניה~{חזית} שהיה פירוד דיעות בין החכמים אחד נטה לאיסור מהכרע דעתו והשני מנגדו והלכו אחרי המרובין ונפסק המחלוקת, והנסיון מוכיח ג"כ ע"ז כי לנמנע כזה היא טבע קיים, כשם שאין פרצופיהן של בני אדם דומים זה לזה כך אין דעתם שוות וכל ענין חכמה ומדע שאין לברר במופת חותך, כל אחד בונה וסותר כדעתו, והשי"ת הביט זאת וראה עצות מרחוק וצוה משפט מוחלט אחרי רבים להטות ועי"ז יודעים השופטי' בכל עת איך להתנהג, כי מיד נפסק המחלוקת ע"י חיתוך הדין מהכרעת המרובין, כמ"ש בעקבי' בן מהללאל, וביותר מזה תראה שהרמב"ם עצמו בהקדמתו שם כ' להיפך מזה דבאמת נפלה מחלוקת גם בדורות קדמונים, והלכו בכל עת אחר הרוב וז"ל ומי שלא שמע בו פירוש מפי הנביא עליו השלום הוציא דינו בסברות ע"י י"ג מדות, ובאותן הדברים שהוציאו יש שנפלה בהם מחלוקת זה אומר בכה וזה אומר בכה כו' וכשהיתה נפלה מחלוקת היו הולכים אחר הרוב ע"ש:

*ועוד* איך יפרנס הרמב"ם לפי פירושו הך ברייתא דסוף סוטה, משרבו זחוחי הלב רבו מחלוקת בישראל, משרבו תלמידי שמאי והלל שלא שמשו כל צורכן רבו מחלוקת בישראל, ונעשה התורה כשתי תורות, ורש"י פי' שני אלו הענינים על מחלוקת בדברי תורה ומהרש"א התעורר בזה, אבל לפי שבארנו לעיל ניחא דבבא ראשונה מברייתא מדברת מאותן פירוד הדיעות שרבו בין החכמים היושבים ביחד בשעת מו"מ של הלכה, דמ"מ ריבוי פירוד הדיעות והעדר הסכמה בכל דין והוראה מורה בלי ספק על מיעוט השקידה מפני שהיו זחוחי לב, אולם אע"פ שרבו מחלוקת לשעתו לא התמיד זמן ארוך ונכרע מיד ע"י המנין, ובבא שנית מהברייתא תדבר משרבו תלמידי שמאי והלל שלא שמשו כל צורכן, ולא באו ביחד למעין אחד ונעשו שתי בתי דינים כמו שיבואר לקמן, ולא הוכרע מחלוקותם בשום פעם ונשארו אלו המחלוקת מתמידים באומה ואזי נעשה תורה כב' תורות, ובסוף המאמר תמצ' תירץ על שיטת הרמב"ם בזה: ודע כי הרמב"ם עצמו בספרו הי"ד חזר מפירוש זה שזכר בהקדמתו למשנה, כי בפ"א מה' ממרים ה"ד, הביא רבינו סוף הברייתא בזה הלשון משבטל ב"ד הגדול רבתה מחלוקת בישראל, ראינו דעתו דבזמן ב"ד הגדול, לא היתה אפשרות למחלוקת קיימת כיון שנכרעה במנין החכמים ע"פ רוב דיעות, אבל משבטל ב"ד הגדול ולא היתה אפשרות לקבץ חכמי הזמן למקום אחד ונפזרו החכמים זה בכה וזה בכה, ואין כאן מציאות כלל לעמדה למנין ומפ"ז רבו המחלוקת בישראל כי דיעות בני אדם משונים בסברתם וע"י העדר ב"ד הגדול נתבטלה אפשרות ההכרעה:

*אולם* קשה לי על הרמב"ם בתרתי אחד למה שינה מלשון ברייתא בסנהדרין ובסוף סוטה שאמרו משרבו תלמידי שמאי והלל רבתה מחלוקת, והרמב"ם שינה וכתב משבטל ב"ד הגדול רבתה מחלוקת ולמה לא הביא לשון הברייתא בצורתה, ועוד דהזמנים אינם מכוונים כאחד, הרי ידענו הלל ושמעון גמליאל ושמעון נהגו נשיאותן לפני הבית מאה שנים (שבת ט"ו ע"א) ומיד במות הלל התחילה המחלוקת דהרי שמעון ור"ג הזקן המה בית הלל, (ע' עדיות פ"ג), ג' דברים עשה ר"ג כב"ש היינו אע"פ שהוא מב"ה עשה באלו כב"ש וא"כ הרי עדיין היה אז ב"ד הגדול נמצא בירושלים ואפילו אחר החורבן התמידה ישיבת הסנהדרין ביבנה ואושא (ר"ה ל' ע"ב) ומלשכת הגזית עצמה לא נתבטלה ישיבתן רק מ' שנה קודם החורבן, עכ"פ בזמן התחלת פירוד הדיעות בין ב"ש לב"ה, היה נמצא עדיין ב"ד הגדול מתנהג בכל תוקף ואיך כ' משבטל ב"ד הגדול התחילה המחלוקת, ואף דאפשר להצדיק דעת הרמב"ם שהיה מוכרח לפרש פי' זה דבביטול ב"ד הגדול התחיל' המחלוק' דאם נאמר דגם בזמן שסנהדרין נוהג התחיל המחלוקת בלי הכרעה, שוב תוגדל התימ' מדוע עמדו באמת ב"ש וב"ה במחלוק' עד שנעש' ח"ו תור' כב' תורו' למה באמת לא נמנו וגמרו הדברי' ע"י עמיד' למנין אחר שזה הדרך היותר קרוב ומסולל למעט מחלוקת ומה הגיע לבבם לגרום פירוד דיעות בישראל, ולמה לא התנהגו ג"כ אז כמו בימים קדמונים לעדות ר' יוסי, ומפ"ז גזר רבינו דהתחלת מחלוקת קיימת היתה עי"ז שנתבטל ב"ד הגדול, אולם חוץ מזה שהראיתי דהזמנים אינם מכוונים יחד, עוד אין מרפא לקו' עצומה על סמיכה מדוע עזבוה מזמן יוסי בן יועזר בלי הכרעה והרי אז הי' ב"ד יושבים בלשכת הגזית, והיה ערך ג' מאות שנה לפני החורבן:

*וגדולה* מזה ראינו דאף בזמנים האחרונים שנתבטל ב"ד הגדול, מ"מ אם רצו החכמים ונראה להם צורך שעה עמדו להכרעה כמו (זבחים י"ב ע"ב) ע"ב זקנים היו ביחד ונמנו דפסח שנשחט שלא לשמו פסול, וכן בפ"ז דידים מצינו דנמנו וגמרו דשיר השירים מטמא את הידים, ונמנה וגמרו בעליית בית נתזה בלוד דג' דברים יהרוג ואל יעבור (סנהדרין ע"ד ע"א) וכן (עירובין י"ז ע"ב) נמנו טוב לאדם שלא נברא, ובתוספתא טהרות הובא בירושלמי ריש ברכות לענין שדרה ועצם מן ב' מתים מעשה שהביאו קופה מלאה עצמות ללוד, אמרו הואיל ויש כאן מטמאין ומטהרין נעמוד על המנין, ובפרט בזמן תלמידי שמאי והלל בי"ח דבר (שבת י"ג ע"ב) ורבו ב"ש על ב"ה, וא"כ מדוע עזבו ענין הסמיכה בלי הכרעה, שוב ראיתי להגאון בעל חות יאיר סי' קצ"ב דהתעורר בזה גם הרב מוהר"ד ניטו בספרו מטה דן מכונה כוזרי שני וויכוח ג' סי' ך"ה הודה ולא בוש לאמר כי לא מצא מענה לק' זאת, וע"ד הרמב"ם שנתן טעם להתחלת המחלוקת מפני ביטול ב"ד הגדול לא התעוררו מאומה שאינו מכווין עם דברי הברייתא הובא בגמ': ואמרתי להסיר תמיהות העצומות האלו, אולם טרם שאכניס עצמי לענינים אלו, אשר המה עקרים גדולים בתורה שבעל פה, מצאתי עצמי מחויב בדבר להעריך לפני הקורא תוקפו של המשפט אשר יצא מב"ד הגדול אחר שהיתה מקודם עליו הכרעת המרובים ע"י עמידה למנין:


[^1] *הגה* על מ"ש רבינו פ"א מה' ממרים דהשואל עם אותם הב"ד או עם שלוחם עולים ללשכת הגזית, תמה הרב לחם משנה מאין הוציא זאת רבינו שהב"ד הנשאלים המסופקים הולכים ג"כ לשאול לב"ד הגדול דמן הברייתא אין הוכחה רק ע"ז, דהשואל הולך לב"ד קטן, ואם לא ידעו להשיב הולך השואל בעצמו לב"ד הגדול אבל ב"ד הנשאל מאן דכר שמי', והנה במחכ"ת נעלם ממנו ירושלמי מפורש סוף פ"ק דסנהדרין שמה נאמר אם שמעו אמרו להן, ואם לאו הוא ומופלא שלהם באים ושואלים מב"ד שבחיל וכו' ע"ש, הרי מבואר דהמופלא מב"ד הנשאל הולך עם השואל לב"ד הגדול מהם, ועוד מפורש כן במשנה בפ"ב דפיאה מ"ו מעשה שזרע שמעון איש המצפה לפני ר"ג, ועלו ללשכת הגזית ושאלו, אמר נחום הלבלר כך מקובלני בזורע שני מיני חיטים עשאם גורן אחד וכו', ושם היה ר"ש איש המצפה השואל ורבן גמליאל הנשאל, ומ"מ אמרה המשנה ועלו ללשכת הגזית היינו שניהם ביחד ר"ש ור"ג, וע' תי"ט שם דעלו לשון רבים משמע דהשואל והנשאל עלו הרי דשניהם מחויבים לילך לב"ד הגדול:
<h3>פרק שני</h3>
% פרק שני

*ב"ד הגדול* הן המה עמודי ההוראה וכל מה שדרשו באחד מהמדות שהתורה נדרשת או דנו ע"פ הכרע הדעת כפי מה שהוציאו בהיקש קיים בסברות ישרות נוסדו בחקי ההגיון או גזרו ותקנו ענינים ידועים משום גדר וסייג, או הנהיגו מנהגים טובים אשר יהי' מתמידים באומה לנצח, בכל אלו נתחייבנו בחוק מצות התורה לשמוע להם, שהתורה כתבה לא תסור מן הדבר אשר יורוך ימין ושמאל הרי לא תעשה, וגם נאמר ע"פ התורה אשר יורוך ובא בקבלה דהיא מצות עשה לשמוע בכל עת לב"ד הגדול, ולהאזין דבריהם והמאמין במשה ובתורתו חייב לסמוך מעשה הדת עליהם ולהשען על משפטיהם והעובר על דבריהם עובר בעשה ול"ת הללו רמב"ם פ"א מה' ממרים ובספר המצות שורש ראשון, אולם אין הרמב"ן מודה לו בתקנות וסייגים אשר חדשו וגזרו חכמים האחרונים מעצמם בלי דרשה וסמיכה מן המקרא שיהיו נכללים בלאו ועשה הללו, אשר לא נאמרו רק בזקן ממרא החולק עם חכמים בדברים שמוציאים ע"פ המדות הנדרשות שהמה דברי תורה עצמם, משא"כ דברים חדשים לגמרי ואין להסמיכם על דברי תורה דרך המדות המקובלות רק עשו משמרת וגדרים מצד עצמם, הדבר ברור שאין על העובר חומר עשה ול"ת הללו, ולא אמרו (ברכות י"ט ע"ב) כל מילי דרבנן אסמכוה על לא תסור היינו רק כעין אסמכתא בעלמא שנהגו חז"ל בכ"מ, לא שיהיה האמת כן דא"כ העובר ע"ד חז"ל חמור לפ"ז מהעובר על דברי תורה, דהרי בדרבנן איכא עשה ול"ת, ולמה ראינו דמחמירין בספק של תורה ולא בספק של דבריהם, וכן מה שמצינו (שבת ך"ג ע"א וסוכה מ"ו ע"א) דמברכין על מצות דרבנן בנוסח וצוונו מפני לאו דלא תסור והחליט הרמב"ן דדעת ר' או{יא} בגמרא שם שהביא קרא שאל אביך ויגדך היא העקרית, ופליג על ר' נחמן מפני דר' אויא ס"ל דאין להסמיך ענין דרבנן לגמרי על לאו ועשה הנ"ל לענין דינא, וכבר הארכתי הרבה בספרי תורת נביאים מאמר לא תסור בביאור שיטות אלו, ולא באתי כאן רק בשביל דבר שנתחדש לי שלשה ראיות עצומות לשיטות רבינו שגם כל עניני דרבנן נכללו בפ' זקן ממרא:

*א* אמרינן (סנהדרין דף ע' ע"ב) אכל דבר מצוה ודבר עבירה אינו נעשה בן סורר ומורה, דבר מצוה מאי ניהו תנחומי אבלים, דבר עבירה תענית ציבור, ופרש"י שם דאע"ג דאלו אינם רק מדרבנן מ"מ אין נעשה בן סורר ומורה עי"ז, ולמד הש"ס שם דכ' איננו שומע בקולנו, יצא זה שאף בקולו של מקום איננו שומע ע"ש, ראינו מזה ראיה ברורה דאע"ג דתענית ציבור אינו רק דרבנן מ"מ מקרי עי"ז איננו שומע בקולו של מקום, והטעם כיון שאסרו חז"ל לאכול אז שוב נאסר על פי התורה מטעם שנתנה להם תוקף בחוק לא תסור, ושוב איננו שומע בקולו של מקום אשר צוה לנו לשמוע בכל עת להחכמים בכל אשר יגידו:

*ב* אמרו בפסיקתא פ"ג לענין חנוכה ומובא ג"כ מדרש נשא פי"ד, לא יאמר אדם איני מקיים מצות זקנים הואיל ואינם מן התורה, א"ל הקב"ה לאו בני אלא כל מה שהם גוזרים עליך קיים שנאמר ע"פ התורה אשר יורוך ע"ש, הרי דמצות זקנים גם כן בכלל מצות שבאו בפ' זקן ממרא המה נכללים:

*ג* עוד אמרו שם בפסיקתא ומובא מדרש נשא פי"ד ר' יהושע בן לוי מברך בכל יום מימי החג על נטילת לולב, ומקשה ואין ריב"ל מודה לר' יוחנן דיום ראשון לבד הוא מן התורה ושאר מדבריהם, א"ר שמעון בן חלפתא מפני שכ' דברי חכמים כדרבונות נתנו מרועה אחד, אחד דברי תורה ואחד דברי זקנים נתנו מרועה אחד עכ"ל, והיינו כמו שהסביר לנו רבינו פי"א מה' ברכות ה"ג דמברכין על מצות דדבריהם דכ' ע"פ התורה אשר יורוך נמצא הוצעת הדברים כך אשר קדשנו במצותיו שצוה להם לשמוע מאלו שצונו להדליק נר חנוכה או לקרות מגלה, וכן הדין בשאר מצות מדברי סופרים ע"ש, ומפ"ז אף עניני דרבנן נתנו מרועה אחד שהקב"ה צוה להם לשמוע להם בכל מה שיאמרו אפילו גזרו ותקנו ענינים חדשים ג"כ ציותה התורה לשמוע אליהם בחומר עשה ול"ת הנ"ל:

*עוד* ראינו כי להרמב"ם העובר על דבר שדרשו חז"ל דרך המדות אז אף על תקנות וגזירות, היה באמת לוקה מפני לאו דלא תסור, אלולי דהוי לאו שניתן לאזהרת מיתת ב"ד בזקן ממרא שעשה שלא כהכרעת ב"ד, והי' בו כל תנאים המוכרחים לזקן ממרא הר"ז נחנק, אפילו לא התנגד להם רק בתקנות וגזירות חדשות כל שאפשר לבא לבסוף ע"י הוראתו עונש כרת הרי זה חייב מיתה ע' רמב"ם פ"ג ופ"ד מה' ממרים וכל לאו שניתן לאזהרת מיתת ב"ד אין לוקין. גם אין חילוק בין אם הזקן אשר התנגד לסנהדרין היה עם כל החכמים בישיבה אחת, ובין אם עמד חכם בדור אחרון לחלוק על תקנה קבועה וקיימת מב"ד הגדול שעמדו למנין בדור קודם באלו השנים הדין שוה שמחוייבים אנו לכוף ראשינו ולהתנהג רק אחר חריצת משפטם, ולעשות כדעתם אפילו בענינים חדשים לגמרי שאין באפשרות להסמיכם לדברי תורה מ"מ דיניהם דין תורה, ומ"ט יגרע ענין השני מן הראשון, ואם בשעת מו"מ של הלכה והיחיד טוען טענותיו ואפילו אומר מפי השמועה ומפי המרובין כעקבי' בן מהללאל (סנהדרין פ"ח ע"א) מ"מ אסור לזוז מהכרעת הרוב אף שהם לא באו רק מהכרע דעת, מכ"ש בדבר אשר כבר מוסכם מכל ישראל, בהוראה שנתפשטה בכל העולם, בודאי נתחקה ענעים של הראשונים לדבר קבועה וקיים וזה הוא תוקפה של תורה שבע"פ, ודברי חז"ל, וע' מ"ש רבינו פ"י מה' שחיטה הי"ב לענין טריפות שע"פ חכמות הרפואה והטבע והנס{י}ון יכולים לחיות, מ"מ אין לך אלא מה שמנו חכמים שנאמר ע"פ התורה אשר יורוך וע"ז כיון רבינו שקורא כיוצא בזה עקרו מד"ס ודינו דין תורה וע' שורש ב' מספר המצות, אולם לענין עונש יש הבדל דבעומד הממרא בזמן אחד ובישיבה א' עם המרובין ונשאו עמו וסתרו דבריו ועמד אחד וחלק על דעתם והלך ועשה כדעתו, אזי נתחייב מיתת ב"ד, אבל בדבר שכבר נתחקה לד"ת בב"ד הקודם ועמד א' וחלק על תקנות ראשונים ואפלו הורה לעשות או עשה בעצמו אין כאן חיוב מיתה מפני דח"מ נקשר עם תנאים אחרים המבוארים פרק הנחנקין דצריך המראה בלשכת הגזית ומצאן בבית פגי והמרה עליהן פטור שנא' וקמת ועלית אל המקום מלמד שהמקום גורם, ומפ"ז בחולק על תקנות קדמונים פטור מצד שנחסר התנאי דישיבה אחת אשר נקשר בה"מ דזקן ממרא, אבל עובר עכ"פ על עשה ול"ת שנאמר בענין זה, ואם התנגד לחכמים אשר התאספו עוד הפעם ללשכת הגזית לחדש תקנת קדמונים שהיתה רפויה אצלם, וסתרו דעת היחיד והכריעו הרוב להחזיק תקנה ראשונה, והנה באופן זה עליו עונש זקן ממרא לא מטעם שהתנגד לתקנה קדמוניות אלא ע'"י המראה לחכמי דורו שהסכימו להחזיר עטרת תקנה ליושנה עי"ז לבד נעשה זקן ממרא, וכן משמע לשון משנה אם שמעו אמרו להם הרי אפילו כבר שמעו הלכה פסוקה בענין וחכם א' מסרב לאמירתם נעשה ג"כ ז"מ מפני שמתנגד במו"מ להחכמים אשר ראו כי נכון להחזיק ולקיים דברי הקדמונים וז"פ:

*ולא* הצרכתי להזכיר זאת רק להסיר קו' הרמב"ן שורש ב' שהקשה אם בדבר שעקרו מדרבנן ג"כ נעשה זקן ממרא, וא"כ הקו' חזקה פ"ה דעדיות את מי נדו את אליעזר בן חנוך שפקפק בנטילת ידים, ולמה לא ענשו את אליעזר בן חנוך דהרי היה אז ב"ד יושבים בלשכת הגזית, ויוכל לבא לידי כרת שאם יגע בידים עסקניות יהיו נפסל המאכל ויופחת משיעור ש"פ ויש עי"ז נ"מ לקידושי אשה, כמ"ש הרמב"ם פ"ד מה' ממרים דבאפשרות היותר רחוק לכרת, נענש ז"מ בחנק - הרב בעל מגילת אסתר לא הבין כוונת הרמב"ן בזה וטען מה כרת שייך בנט"י אולם האמת כמ"ש וכבר נזכר זאת בספרי ואח"כ מצאתי להרב בעל מגילת ספר שכ' ג"כ כמ"ש - אבל לפי האמור ניחא אם היה נטילת ידים ענין חדש ולא דרשו וחקרו עליו דורות הראשונים, ולא באו עדיין להסכמה [ כמו בד' דברים של עקבי', שלא באו להכרעה בזמן קודם כמ"ש הראב"ד שם, שעקבי' שמע מן מחצה חכמים, והחולקים שמעו מן מחצה ורק בזמן עקבי' נמנו ורבו ושפיר קו' הש"ס מדוע לא הרגו לעקבי' (סנהדרין פ"ח ע"א) ואלו היה דן למעשה היה נענש, אבל אליעזר בן חנוך שפקפק בנטילת ידים אשר כבר נגזר במנין בב"ד של שלמה, ולא הוצרכו לעמוד עליו למנין פעם אחרת שלא היתה גזירה זאת רפויה אצלם בשום פעם רק אליעזר בן חנוך הקיל בהתנהגותו בדבר זה בפ"ע וא"כ מחוסרים כאן התנאים הנצרכים לעונש ז"מ ואין עליו רק עונש נדוי לבד:

*והנה* נוסף על ענין נדוי שנזכר במשנה, הוסיף רבינו פ"ג מה' ממרים ה"ז, שכל ז"מ אשר יחסרו לו התנאים הנחוצים לעונש ז"מ, מ"מ חייב נדוי וחייבים לנדותו ולהפרישם ולהכותם ולמנעם מללמד כפי מה שנראה להם שהדין צריך לבך ע"ש, ומרן לא ציין המקור אשר שאב שם רבינו דבריו, ועוד שסיים כפי מה שנראה שהדין צריך לכך משמע שתלוי רק בדעת ב"ד, ואם ראו שאין צורך כ"כ משמע דיכולים למחול להמסרב נגדם, וקשה מ"ש ממיתת זקן ממרא דבכ"מ קי"ל דעושים כל אופנים מועילים להציל איש מן המות ובכ"ז אין הב"ד יכולים למחול לזקן ממרא כדי שלא ירבו מחלוקת בישראל, וטעם זה שייך גם כן באותן המחלוקת אשר נעדרו התנאים המוכרחים לעונש זקן ממרא שגם אלו גורמים פירוד הדעת אצלינו, ועתה אראך שכל אלו העונשים החדשים שזכר רבינו כאן נדוי והפרשה והלקאה ומניעה מללמד שאב ממקור מים חיים משניות וברייתות: ענין נדוי יתר על מה שהזכרתי דאליעזר בן חנוך שפקפק בנט"י שנדוהו מצינו גם כן (ב"מ נ"ט ע"ב) שנדוהו לר"א בן הורקנוס, ואמרו בכ"מ ר"א שמותי הוא [^1] תוס' (נדה ז' ע"ב) וכן לדעת ת"ק במשנה דעדיות נדו את עקבי' אע"פ שלא היה דינו כז"מ מפני שלא הורה למעשה כמ"ש (סנהדרין פ"ח) וכן מצינו שנדו לר' שלו שהתיר אשה שנטבע בעלה במים שאין להם סוף נגד ההלכה הקבועה ע' (יבמות קי"ט ע"א):

*ומ"ש* רבינו דיש להכותן למד מירושלמי פ"ג דיבמות ופ"ג דקידושין יעקב איש כפר נבורי' אזל לצור סבר משרי למול תינוק ארמאי בשבת א"ר חגי ארבעינין דילקי א"ל ומהיכן את מלקיני וע' ב"ר ופסיקתא לענין הוראותיו דדגים טעינן שחיטה והלקה אותו ר' חגי ראינו בשגגת הוראה הקבועה יש לב"ד להכות את המורה: ומ"ש רבינו למנוע אותם מללמד פשיט הוא כיון שחייב נדוי א"כ אסור בת"ת לאחרים, מועד קטן ר"פ אלו מגלחין: ומ"ש רבינו כפי שיראה הב"ד צורך למד רבינו מה שמצינו בקצת מקומות הלקו בהוראה שלא כמשפט בהך דר' חגי שזכרנו, ובקצתן נדו כמו בהך דאליעזר ב"ח ור"א בן הורקנס, וכבר התעורר בזה הר"ן פסחים ר"פ מקום שנהגו ע"ש ועיין משנה למלך פ"ו מה' ת"ת הי"ד, ומזה למד רבינו דעיקר תלוי ביד ב"ד, ואחר הכרע דעתם כן יתנהגו, אם ראו הוראת שעה לנדוי יתנהגו כן ואם רואים השעה צריכה שילקה העובר במכות מרדות ג"כ יתנהגו ככה, וגם בעיקר הנדוי אם רוצים ב"ד למחול מוחלין כל עיקר, למד מהך דא"ר יהודא ח"ו שעקבי' נתנדה שאין עזרה ננעלת על חכם במותו בחכמה וביראת חטא וכו' אלא את מי נדו את אב"ח וכו', ודברי ר"י לכאורה תמוה וכי משא פנים יש בדבר כיון שחייב נדוי מה יועיל שהוא יחיד הדור כיון שנתחייב ע"פ הדין ידונו אותו כדינו, אלא ודאי דהדבר תלוי רק לפי ראות עיני הב"ד וגם בנחיצות השעה אם רואין שיוכל לצמוח קלקול יותר גדול אם לא יעשו כתורה, אזי אסורים למחול על כבודם, אבל בחסיד גדול וקדוש שידענו מצדקתו שלא ירבה ע"י מחלוקת, כמו שהעידו מעוצם יראתו ואין כאן חשש לצמיחות תקלה ומחלוקת כמו שהיה באמת שקודם מותו צוה לבנו כי יחזור מהוראותיו שוב יכולין למחול בכה"ג, ומפ"ז יצדקו דברי ר"י ח"ו שעקבי' נתנדה שבלי ספק בצדיק גדול כמותו לא העמידו דבריהם על הדין רק היו מוחלים לו ומכאן ראי' לשיטת הרמב"ם שתלוי כל ענין זה רק בב"ד לבד וז"פ [^2]:


[^1] *הגה* ע' רש"י (פסחים ט"ו ע"א) ד"ה ממחלקותו של ר"א ור"י למדנו פירש"י דהלכ' כר' יהושע נגד ר"א דאין הלכה כר"א בטהרות דנמנו עליו מתנורו של עכנאי ע"ש ודברי רש"י צע"ג דאי משום שנדהו אין הלכה כמותו א"כ מ"ש טהרות לבד בכל התורה נמי נדוי מלתא לענין הוראה, דהרי אסור ללמוד תורה מפיו, וע' צל"ח בסוגי' דר"ח סגן הכהנים שכ' דכוונת רש"י על מה דאמרינן (נדה ח' ע"א) אין הלכה כר"א בטהרות, אולם במחכ"ת נעלם ממנו כי זה רק דעת הס"ד בגמרא שם אבל לפי המסקנא בכ"מ אין הלכה כר"א ולא בטהרות לבד, רק באותן הדברים אשר גם תנאים אחרים עומדים בשיטתו אזי לא נגרע כח הלכה זאת בשביל זה שר"א הוא ג"כ המסכים להלכה זאת, ע"ש, ואין להצדיק דברי רש"י מהך דב"מ עצמו דאמרינן שם שאמרו שבאותו היום הביאו כל טהרות שטהר ר"א ושרפו לפניו משמע דוקא טהרות, אבל שאר הוראות שהורה ר"א לא בטלו, אבל המעיין ברש"י שם בב"מ, יראה דדוקא טהרות שנעשה על גבי' תנור עכנאי אבל שאר טהרות לא, ומדוע יתבטלו הוראותיו שלעבר בעת שלא חלק עדיין על ב"ד הגדול, וע' רש"י (ברכות י"ט ע"א) וע' יפה מראה בפי' לאגדות ירושלמי פ"ב דמועד קטן שכ' שר"א לא הקפיד רק ע"ז ששרפו הטהרות בפניו, אבל אי אפשר לומר שכל טהרותיו הראשונים שרפו, דאינו בדין שישרפו שלא כתורה וכמשפט ודברי רש"י נדה צע"ג: והנה ראיתי בת' להרב חות יאיר סי' צ"ד שתמה מדוע אין הלכה כר"א מפני שברכוה{ו}, ולכאורה עיות המשפט הוא זה, ולמה יופסד עי"ז דבריו האחרים, ואפילו זקן ממרא גמור לא נתבטלו הוראותיו בשאר ענינים אם למד והורה כדת, ולמה ילקה מדת הדין וע' בהשמטות שם שדחה דעת גדול א' שרצה לתרץ קו' זאת, אולם לדעתי האמת כיון דמנודה אסור בת"ת לאחרים, וכיון שאינו במעמד היכולת שישא ויתן בד"ת עם החכמים בזמנו ומפ"ז לא חשו להוראותיו, ובאותן הענינים אשר חכמים אחרים עומדים בסברתו באמת לא נגרע כחם בשביל שתמכו והחזיקו דעת ר"א אע"פ שהוא שמותי וגם בענין הוראותיו הקודמים טרם שברכוהו לא נשתנה דינו שהרי אז היה מקום לפניו לישא וליתן עם חברו, כמו שמצינו הרבה טענותיו עם ר"י ור"ע במשנה וברייתא, ולאחר שברכוהו שנאסר בת"ת לאחרים אין אפשרות לבירור ההלכה בהעדר המו"מ בהם וע' (סנהדרין ס"ח ע"א):

[^2] *הגה* ודע שבעיקר זה נבון ראינו (ברכות י"ט ע"א) בסוגין ך"ד דברים מנדין על כבוד הרב ומביאין בש"ס הך דדוגמא השקוהו ונדוהו לעקבי' ור' יהודא אומר ח"ו שנתנד' רק אליעזר ב"ח וחוץ הקו' שהקשינו וכי משא פנים יש בדבר הוסיף הצל"ח להקשות דלר' יהודא דלא נדוהו לעקבי' ליכא ג' דברים דהרי ח{ו}לק על הך דדוגמא השקוהו, ועוד קשה לי אע"פ שלא דנו לעקבי' בעונש ז"מ מפני שלא דן למעשה מ"מ נתחייב נדוי מפני שלא חזר לדעת המרובין כמו שראינו שנדוהו לר"א בתנור עכנאי ובש"ס שלנו ראינו דהניחו העיקר ותפסו עליו הטפל מפני שאמר דוגמא השקוהו, ולא הזכירו חטאו העקרי שלא רצה לשמוע להרוב המכריעים, ונ"ל דהנה קי"ל בירושלמי פ"ב דמ"ק אין מנדין זקן והקשה בירושלמי מהך דדוגמא השקוהו והרמב"ם פ"ז מה' ת"ת הא' הביא דין זה להלכה, וכ' משנה למלך שם דלא קשה מהך דדוגמא השקוהו, דעיקר הטעם דאין מנדין זקן מפני כבוד התורה, משא"כ אם חכם בזה את חכם אחר, א"כ מאי חזית דחיישת לכבוד חכם המבזה, ניחוש לכבוד תורה של חכם אשר נתבזה, וא"כ ניחא דאי משום חטאו דחולק על הרוב, אין מנדין זקן אבל במה שאמר דוגמא השקוהו ביזה בזה את כבוד חכמים ואיכא בזיון תורה, וחשו ג"כ לכבודו של שמעי' ואבטליון, ונדוהו לעקבי', והנה מרן הקשה ג"כ מדוע נדו את ר"א הגדול הרי אין מנדין זקן ותירץ בצינעה נדוהו, ועוד כדי שלא ירבה מחלוקת בישראל שאני, והנה תירץ השני של מרן מופרך מהך דעקבי' שלא נדונו רק מפני שאמר דוגמא השקוהו ולא מפני מחלקותו על הרוב, אלא ודאי דהעיקר כתירץ הראשון דבצינע' נדוהו לר"א הגדול דהרי שלחו לר"ע לביתו שיאמר לו כמדומ' לי חבירך בדילין ממך, ומפ"ז קודם מותו התירו הנדר כמ"ש ס"פ ד' מיתו' והטעם דאם ישאר בנדוי במיתתו יהי' פרסום ע"י סקילת ארונו, וע' רמב"ן בתורת האדם ענין ההתחל' וז"ל ובפטירתו של ר"א הגדול הותר הנדר לומר שאינו נשא' מנודה בדינו, שלא להספיד ושלא לקרוע עליו ולסקול ארונו לפי שהי' רב שלהם ומור' רבך כמור' שמי', רק כדי שלא להרבות מחלוקת נהגו אותו בנדוי בתחיל' ע"ש, הרי דחששו שלא יבא לפרסום בסקילת ארונו, ובצינעא נדוהו לעקבי' כמו לר"א הגדול, ועתה כ"ע מודה שנדו את עקבי' מפני שחלק על המרובין רק שהי' בצינעא ובלי ספק התירו לו קוד' מותו שלא יצטרך לבוא לפרסו' בסקילת ארונו ועתה איכ' שלשה דברים לכ"ע שהרי לכ"ע נדונו לעקבי' מפני שחלק על ב"ד ורק ר' יהודא אומר ח"ו שעקבי' נתנדה היינו מפני שאין מנדין חכם ואי משום דפגע בכבוד חכמים הרי ראוי להפך בזכותו שלא כיון רק למי צבע כמ"ש התוס' בשם הערוך וא"כ אין כאן בזיון לשמעי' ואבטליון כיון שאמר לשון מסופק אין לנדות מצד זה אחר שידענו גודל צדקתו ואי מצד שחלק על המרובין א"כ לא יוצדק מלשון וכשמת סקלו את ארונו דהרי בר"א התירו לו קודם מותו {שלא יבא} לפרסום בסקילת ארונו, ומפ"ז אמר דרק לאליעזר ב"ח סקלו ארונו אבל בעקבי' נהי דנדו אותו מפני שחלק על הרוב מ"מ התירו {לו קודם} מותו, ולא היה סוקלין ארונו אבל כלם מודים דעקבי' ג"כ נתנדה, ואיכא שפיר שלשה דברים שמנדין על כבוד הרב וז"ב:
<h3>פרק שלישי</h3>
% פרק שלישי

*ועתה* נבא לברר וללבן על איזה אופן היתה עמידה למנין והכרעת הרוב בזמן ישיבת ב"ד הגדול, דע כי כלל גדול אצלנו שבין בדיני ממונות בין בדיני נפשות נח{ת}ך הדין ע"פ הרוב דיעות ומה שמכריע הרוב בין לזכות בין לחוב כן יקום והוא מצות עשה מן התורה ע' רמב"ם פ"ח מה' סנהדרין ובס' המצות מ"ע קע"ה דכ' אחרי רבים להטות, ובפי' אמרו (חולין י"א ע"א) רובא דאיתא קמן כגון סנהדרין ותשע חניות לא קא מיבעיא לי דב' אחרי רבים להטות, אולם יש לחקור דמקרא זה אינו מבורר עדיין, אם הא דהולכין אחר הרוב הוא מטעם דהרוב נחשב ככלו, ומיעוט המתנגדים מוכרחים ע"פ התורה להתהפך להודות לדעתם ולבטל סברתם הראשונה לגמרי, ול{א} נשאר ~אדר~{אחר} ההכרעה שום מיעוט, והוראה תצא אחר העמידה למנין מפי כל הסנהדרין יחד דהרי מיעוט המתנגדים מוכרחים בע"ב להתהפך לדעת הרוב, או דילמא הא דצוותה תורה לילך אחר רוב לאו משום דרובו ככלו, דבאמת אף אחר הכרעת הרוב אינו הכרח שהמיעוט יתהפכו בסברתם להודות לדעת הרוב, רק באמת יכולים להשאר בדעתם, כמו שהיו סוברים קודם ההכרעה, רק במעשה לבד מחוייבים אף המיעוט לעשות כהמרובין, אבל בפעם אחרת אם תמצא מקום להתקיים דעת המיעוטים, אחר שלא נתבטלו המועטים לגמרי, והיה לדעת המועטים עכ"פ קיום בסברא, אף שלא היה להם קיום במעשה, וא"כ הדין שנתבטל במעשה ע"י הכרעת המרובין בפעם א', יוכל להשתנות אח"כ ע"י שיצטרפו עוד הפעם מחדש עם חכמים אחרים, אשר יכריעו אח"כ הדברים על דעתם, ונ"ל דזה הוא החילוק מה שמצינו בש"ס דברובא דאיתא קמן ליכא מאן דחולק, ואף ר' עקיבא ור"ט ור' מאיר דחיישי למיעוטא ספ"ק דמכות, ברובא דאיתא קמן מודים, אכן בענין רובו ככלו מצינו דחקרו ע"ז (הוריות ג' ע"ב נזיר מ"ב ע"א חולין י"ט ע"א) ובנזיר מסופק הש"ס, אם רובו ככלו דאורייתא או לא, ובחולין הוא פלוגתא בין רבנן לר' יוסי בר' יהודא, ולכאורה מה חילוק יש בין אזלינן בתר רובא דכ"ע מודים דהיא מ"ע מה"ת, ובין רובו ככלו אשר חקרו אחריו אם הוא דין תורה או רק דרבנן: אולם הן הן הדברים האמורים למעלה דבזה דעושין במעשה כהרוב לית מאן דפליג, אבל מזה לא נדע עדיין הספק השני אם המיעוט מוכרח להתהפך להרוב ונתבטל המיעוט לגמרי, ויש נ"מ גדולה בזה למשל בהך דרובו של אחד כמוהו בשחיטת סימנים, לפי מה דקי"ל יו"ד סי' ח"י וסי' ך"ג דשחט בסכין שאינו חד פסול אע"פ שהדין אפילו הולך והביא כל היום כשר הטעם דפסול בסכין שאינו חד, כתבו האחרונים דמיד שנשחט רוב הקנה הוי כנשחט כל הקנה דהרי רוב של קנ' כנשחט כלו, ועת' מה ששוחט במיעוט הקנה הוי כאלו מוליך בידו או ברגלו, שהרי א"צ שוב לשחוט מיעוטו של קנה אחר שכבר נשחט המיעוט ע"י שחיטת רובו, ונחשב שחיטת מיעוטו של קנה בסכין שאינו חד לשהוי' ופסול, וזה שייך דוקא אי אמרינן דמיעוט אשר עודנו קיים נתהפך לגמרי להרוב ואף מה שעודנו אינו נחתך כנחתך חשוב ואולם אם אמרינן דהמיעוט במקומו עומד ולא נחשב כאלו גם בו עברה המעשה אשר עברה על הרוב, רק דהלכה היא דא"צ בשחיטת יותר מרוב סימן אחד וזה לבד מספיק להכשיר השחיטה, אבל עדיין מיעוט קנה הנשאר כלא נחתך חשוב, א"כ יהיה כשר באופן זה דהרי קי"ל מוליך ומביא במיעוט סימן ג"כ בשר דהרי חותך עדיין מקרי אחרי שלא נחתך עדיין:

*וזה* ג"כ כוונת הש"ס (חולין י"ט ע"א) דפליגי שם נשחט ב' שלישים והגרים שליש דרבנן סברי כלה שחיטה בעינן בטבעת הגדולה ור' יוסי בר"י ס"ל רובו ככלו, וא"ל אביי אטו כל רובו דעלמא ר"י בר"י קתני להו, א"ל אנא רובא דשחיטה קא אמינא דשמענא דפליגי, היינו דבתחלה סברו דרובו של אחד כמוהו ג"כ הולך רק בשיטות ר"י בר"י ומקשה הש"ס וכי בכ"מ דקי"ל אזלינן בתר רובא, וכי זה דוקא ר"י בר"י ולרבנן אין הולכין בתר רוב כלל, וזה אי אפשר דהרי רובא דאורייתא לכ"ע, ומשני אנא רובא דשחיטה אמינא דשמענא דפליגי, היינו בזה האופן אם רוב דשחיטה מחשיב ככלו אשר מיעוט הקיים נחשב כאלו נחתך כבר, דבר זוז רק ר"י בר"י תני לה, אבל בזה דרוב סימן מספיק בשחיטה לא פליג שום איש, ורבי דריש לי' (חולין ך"ח ע"א) כי נצטוה משה בע"פ על רוב א' בעוף, ורק פליגי אם רובו ככלו אבל לא בהך דאזלינן כתר רובו וזה אמת [^1]:

*עכ"פ* הילוך אחר רוב ליכא דפליג וברובו ככולו פליגי ומ"מ לפסק הלכה קי"ל גם רובו ככולו, והמיעוט נתהפך ונחשב כבל, וכן מסקינן בריש הוריות דגם גבי' סנהדרין מחשיב כאלו הוראה יוצאת מכל הסנהדרין יחד, ורוב הסנהדרין ככולהו חשוב, ומיעוט המתנגדים נתהפכו לדעת המרובים המכריעין, ואחר ההכרעה לא נשאר לנו שום מיעוט המתנגד אחר שמוכרחין להודות לסברת הרוב, ולפ"ז אף אם יזדמן אחר כך חכמים אחרים אשר יוכלו להצטרף לדעת המועטים בדרשותם או בסברותיהם, מ"מ אין בידם לחלוק על המשפט אשר פעם א' יצא בהסכמת כלם דהרי המיעוט נתהפך לרוב אחר הכרעה, ושוב אין ביד המיעוט לבטל דבריהם הראשונים שהודו להרוב, וזה ג"כ כוונת התוס' (ב"ק ך"ג ע"ב) ד"ה אין הולכין בממון אחר דב"ד מוציאין ממון ע"ש, והיינו דרובא דדיינים כיון דקי"ל רובו ככולו א"כ לא נשאר שום מיעוט כלל והמשפט אחר ההכרעה יוצא מכלם ~ירד~{יחד}, וכבר הזכרתי זאת בחיבורי מאמר לא תסור בשם בעל גט פשוט ע"ש, ולדעתי ג"כ נמצא סברא זאת ברמב"ן תורת האדם שער הסכנה, וז"ל הא דהולכין בתר רוב בכל מילי דסנהדרין אפילו לענין מיתה, וגבי' אכילת חולה ביו"כ אזלינן בתר הרוב דהקשו מ"ש ברובא דדיינים הולכין אחר רוב אפילו בדיני ממונות, ותי' ומיעוט דדיינים לא חשוב מיעוט כלל אומדנא אפילו נגד הרוב, אפשר לומר שאני התם דכלהו דיינים נינהו, אבל הכא כיון דאיכא תרי דאמרי צריך ואינך לא צריך כמאן דליתנהו דמי, וסנהדרין נמי לחיוב לאו בתר רוב אזלינן אלא ע"פ שנים, אלמא דינא אחריתי איכא בסנהדרין, אבל בספק נפשות לאו בת"ר אזלינן באומדנות כו' וכן במנין שוה הולכין אחר חכמה ובקיאות אע"ג דליתא הכי בדין סנהדרין, התם דיינים נינהו וכלם צריכים לאותו הדין ומדינא לא היו ראוי להיות דין עד שיסכימו כלם לדעת אחת אלא דרחמנ' כתב אחרי רבים להטות עכ"ל, וכוונתו בזה דבאמת כיון דקי"ל אין הולכין בפקוח נפש אחר הרוב, א"כ גם בדיני נפשות אין לנו לילך אחר רוב דיינים המחייבים, רק כיון דהתורה כ' אחרי ~רבות~{רבים} להטות ואפילו לחיוב סגי בשני מכריעין, וע"כ הטעם כיון דקי"ל רובו ככולו, ואחר הכרעה שוב המשפט יוצא מפי כלם דקי"ל רובו ככלו, וא"כ אין הולכין בדיני נפשות ברוב המכריעין לחובה בתר רוב לבד רק בתר כל הסנהדרין דרובו ככלו דמיעוט נתהפכו לדעת הרוב והם מוכרחים לחזור מסברתם ע"י הרוב, משא"כ בהך (יומא פ"ה ע"ב) לענין פירש לחצר אחרת דשם איננו רובא דאיתא קמן אשר המיעוט יהיה נתהפך להרוב ולא היה במעמד אחד דהרי בזמן שהיו עומדים הישראל והעכו"ם לא שייך אז ביטול והיפוך להרוב, אחרי דקי"ל כל קבוע כמחצה על מחצה דמי, והיינו ~דאיך~{דאין} אפשרות לביטול אחר שעומד במקומו, וק"ו הוא מניכר האיסור דקי"ל דאינו בטל מפני דאי אפשר לומר דחתיכת איסור נתבטלה ונתהפכה לענין הרוב, ונחשב כאיננה כאן, אחרי שרואין ומכרין אותה כי היא זאת, מכ"ש בקבוע אשר עומד וניכר בפ"ע אין אפשרות לביטול, וכן ישראל זה אשר עמד בין ט' נכרים כיון שעומד בפ"ע וניכר א"א כאן לביטול, וגבי' סנהדרין הדיינים לא נתבטלו דכל אחד עומד בפ"ע ואינו נופל ענין ביטול עליהם, רק על סברותיהם ודעתיהם אנו חוקרים ובזה שייך ביטול דסברתם ניידו, ואחר שהרוב מכריעים להיפוך הנה דעתם תכריע על כף המאזנים, והמיעוט מוכרח להודות כי דבר בטל דברו ואין ממש בסברתם, אחר שאין בענינים אלו רק ראיות אומדיות או ראיות מקובלות, הנה בב' אופנים הללו דעת הרוב מכריע, אבל אין צריכים לאישי החכמים, משא"כ בט' עכו"ם וישראל אחד דדנים על הגוף לא שייך ביטול כיון דקבוע וכמחצה דמי, ובשעה שפרשו לחצר אחרת לא הוי רק רובא דליתא קמן ומפ"ז אין הולכין בפקוח נפש אחר הרוב דכל דפריש מרובא פרוש לא הוי ודאי גמור רק ספק שהתורה התירה ע' שיטה מקובצת ב"מ סוגי' ~דתכפו~{דתקפו} כהן בשם ר"ש מפליזא לתרץ קו' התוס' בקפץ אחד מן המנויין דנימא כל דפריש מרובא פריש, ותי' דזה אינו ודאי רק ספק שהתורה התירה וגבי' מעשר כ' עשירי ודאי ולא עשירי ספק וגם זה מכלל ספק לא יצא, וע' כו"פ סימן ק"י אבל ברובא דאיתא קמן ולא ניכר איסור שוב נהפך המיעוט להרוב ורובו ככולו [^2], וכן ראינו בעקבי' בן מהללאל דאמרו דלא הרגו אותו מפני שלא דן למעשה, ומ"מ מצינו שאמרו לו חזור בך ונעשך אב"ד, ולא רצה לחזור ונדוהו, וקודם מותו אמר לבנו שיחזור מדבריו, ולמה בקשו זאת שיחזור ולמה היה נחוץ לצוות לבנו קודם מותו שיחזור, הרי עקבי' עצמו לא היה דן הלכה למעשה, ורק החזיק בסברתו לבד, ובמעשה הנהיג כרוב המכריעין, ומ"מ כיון דהדין הוא דהמיעוט צריך להתהפך גם בסברא כדעת הרוב, למען לא יהיה לדיעה זאת שנתבטלה פעם אחד במנין קיום ומציאות בשום פעם, כיון שנמנה פ"א במנין יצא המשפט מפי כלם ונתחקה אמירתם לדין תורה, ואי אפשר שיתבטלו דבריהם לא בזמן זה ולא בזמן אחר, ומפ"ז בקשו שיחזור מסברתו, וקודם מותו צוה לבנו שיחזור באמת:

*וכבר* הזכרתי קצת מסברא זאת בספרי אלה המצות בשם הר"מ בן חביב בספר גט פשוט בכללים שבסוף ספרו כלל א', שביאר ג"כ עפ"ז סברת התוס' ריש פרק המניח (ב"ק ך"ז ע"ב) על אופן זה דמיעוט דדיינים לא חשוב מיעוט כלל, כיון שמחויב להתהפך גם בסברא לדעת הרוב, והרב קצות החושן בקונטרס הספיקות התעורר ע"ז דיש חילוק דדוקא בב"ד של שבעים וא' כיון דנעשה זקן ממרא על המראתו אז צריך להתהפך לסברת המכריעין, אבל בב"ד של שלשה אפשר דדעת המיעוט נתקיים עכ"פ בסברא, אע"פ שבמעשה מוכרחים לעשות כהמכריעין, אבל לפי מה שכתבתי לעיל, הנה גם מאחרי רבים להטות ומדין דזקן ממרא ג"כ אינו מוכח דדעת המיעוט נתבטל, דאפשר גם שם לא רמזה התורה רק על המעשה שיעשה כהרוב, ולא על הך שיהי' מיעו' נתהפך לרוב, וזה בא להם מצד אחר (הוריות ג' ע"ב) מפני דכ' כל בהוראה וקי"ל רובו ככולו ואין כאן שום מיעוט כלל, וכן הלכה לענין זימון דברובא דמנכר אע"ג דשלשה אכלו ירק מצטרפו לזימון, וכן לענין עומד מרובה על הפרוץ דנחשב כסתום, וכן לענין רוב כוס ע' או"ח סי' קצ"ח ובט"ז שם, כיון דהוכיחו דרובו ככולו ומיעוט נתהפך לגמרי כהרוב, הה"ד ברוב מזכין או מחייבים בב"ד של שלשה ג"כ נתבטל המיעוט לגמרי ולא נשאר לדעת היחיד שום קיום אחר שרוב הוא ככולו, ~איך~{אין} אפשרות להתנגד לכולו:

*וצדקו* עפ"ז ג"כ דברי מרן הב"י שהחזיק בדעת הרדב"ז דגם בב"ד של שלשה מכריחין השניים את הדיין המתנגד שיחתום הפסק דין כיון שמוכרח להתהפך גם בסברא כהמרובין פשיטא דצריך לחתום גם הפסק דין דלא כמבי"ט אשר הביא בעל גט פשוט שחולק בזה וכ' שאין המרובין יכולים לכוף למיעוט לחתום פס"ד, אולם לדעתי נראה דנעלם מהמבי"ט משנה מפורשת באבות אשר אמרה בפירוש אל תאמר קבלו דעתי שהם רשאים ולא אתה, שלא יוכל לומר הדיין היחיד קבלו דעתי שהם רשאים היינו המרובים יוכלו לומר להיחיד קבלו דעתי מפני דאמרינן רובו ככולו, וצריך היחיד לחזור לסברתם, והה"ד דמוכרח ג"כ לחתום הפס"ד כדעתם אחרי שהם רשאים לומר קבלו דעתינו: וע"פ האמור הבנתי גם כן מה שאמרו (זבחים י"ב ע"א) מקובל אני מפי שבעים ושנים זקן ביום שהושיבו את ר"א בן עזרי' בישיבה, כל הזבחים. שנזבחו שלא לשמן כשרים, ומקשה הש"ס למה לי' למימר ע"ב זקן משום דכולהו בחדא שיטתי' קיימו, ופרש"י דכלם הי' בישיבה אחת יושבים וכלם היו כאיש א' ע"ש, ולפי האמור למעלה דמיעוט שנתבטל ע"י הכרעת הרוב א"כ מיעוט נתהפך גם בסברתם לדעת הרוב, וכאן ג"כ שהי' ע"ב זקנים ביחד, אע"פ שמתחלה היו בשעת מו"מ דיעות שונות זה בונה וזה סותר, מ"מ אחר שנגמר הדבר במנין שוב גם המתנגדים מוכרחים להטות לדעת המרובים ומפ"ז כיון דבישיבה אחת היו יושבים חשובים אחר ההכרעה כאיש א', וקראה אותם המשנה ע"ב זקן בלשון יחיד [^3]:


[^1] *הגה* והא דמקשה הש"ס (חולין ך"ט ע"א) על סיפא דמתניתין רוב א' בעוף ורוב ב' בבהמה הא תנינא לה חדא זימנא רובו של אחד כמוהו, ולכאורה אין רישא דומה לסיפא דרישא קמ"ל דרוב של אחד כמוהו היינו כאלו נחתך כלו, ובסיפא קמ"ל דרוב סימן סגי, אבל לא ידענו עדיין דרובו ככולו, אכן קו' הש"ס דסיפא קל וחומר מרישא דאם הדין רובו של א' כמוהו היינו רובו ככולו מכ"ש דרוב סגי דהרי אם רובו ככולו לא מחשיב רוב רק כולו:

[^2] *הגה* וכן להיפוך אמרינן ברוב איסור ומיעוט היתר אמרינן ג"כ היתר נהפך לאיסור ע' משנה למלך סוף פ"ד מה' מעילה מ"ש בשם המהרי"ט צאהלון וע' פרי מגדים בהקדמתו לה' תערובות שחקר ג"כ בזה ונעלם ממנו דברי המ"ל בשם המהרי"ץ אולם האמת כדבריו כיון דאמרינן רובו ככלו גם כאן המיעוט נחשב כאלו הוי כהרוב משום דרובו ככלו נחשב, והא דבמיעוט קנה או בב' שערות של נזיר נחשב כאלו כבר נחתך או נתגלח המיעוט ולא אמרינן דהוי כניכר האיסור, דז"א דגם שם שייך דמיעוט נחלש ע"י מעשה שעברה על הרוב וכבר יצאתה חיות ע"י רוב קנה וכן נתגלח כל השיעור מקרי ומיעוט זה אע"ג דניכר בפ"ע אינו חשוב לעכב, וכן בהוציאו עובר רוב אבר  (חולין ע"ב ע"א) משום דג"כ אין הכרח למיעוט ואינו מעכב ולא חשיב עי"ז ניכר, אחר שלא היה עומד בשום פעם בפני עצמו, להיות נחשב לאיסור רק כל אימת שנעשה ברור מעשה המכשיר שוב פעל המעשה זאת גם בהמיעוט לפי סברת רובו ככ{ו}לו, כיון שלא איתחזק איסור בפ"ע מעולם במעמד זה, משא"כ בשאר ניכר איסור כיון דאיתחזק איסור בפ"ע ל"א בזה רובו ככולו להוציא מחזקתו, וכ"כ התוס' (תמורה למ"ד ע"א) כעין סברא זאת דבניכר איסור לא שייך ברירה, וג"כ הטעם כיון דהיה מבורר בפעם אחד בפני עצמו אין מוציאין אותה מחזקתה, וע' רא"ש פ' אלו טרפות וביו"ד ס"ס ל"ט דהיכי דנסרכה אונא למכה בדופן והסירכא במקו' המכה וחוצה לה ג"כ אזלינן בת"ר, כי היכי דאזלי' בכ"מ בתר רוב, ואע"ג דלא דמי דהא דאזלי' בת"ר היינו מפני שהמיעוט והרוג סותרין זא"ז, והרוב אלים ושבקי' מיעוט', אבל הכא אפשר להיות שניהם האונ' והאומה נסרכ' והמשק' שיצא משניהם נסתבך יחד, ואין מיעוט סותר הרוב מ"מ מכשרי', והיינו כיון דאמרי' רובו ככולו ואם רוב סירכא במקום מכה בדופן הוי ככולו במקום זה, ולא נשאר שום מיעוט המ{כ}חישו:

[^3] *הגה* וגירסת המשנה פ"ד דידים לענין זבחים שנזבחו שלא לשמן ולענין שיר השירים וקוהלת צריך לגרוס ג"כ ע"ב זקן ע"פ גמרא דזבחים הנ"ל ולא ע"ב זקנים:
<h3>פרק ד</h3>
% פרק ד

*ועתה* כיון שבררנו חידוש זה אשר לא ידענו עד כה דמיעוט מוכרח להתהפך לדעת המרובים, ומפ"ז מצינו בספרי אפילו על ימין שהוא שמאל שומעין לו, וכן מצינו (ר"ה ך"ה ע"א) שקרא לו ר"ג לר' יהושע רבי בתורה ותלמידי שקבלת~י~ דברי, ולא יאמר בעל המחלוקת איך אתיר לעצמי, ואנכי יודע בבירור שטעו, נאמר לו אפשר שצדקת בדבריך, אבל בכך אתה מצוה קבל דבריהם וחזור לסברתם ודעתם ושתוק, ואולם יש לתמוה ע"ז מסוגיא רפ"ק דהוריות הורו ב"ד וידע א' מהם שטעו או ~תלמוד~{תלמיד} שהגיע להוראה והלך ועשה על פיהם הרי זה חייב מפני שלא תלה בב"ד, ומוקי הש"ס כגון דידע דטעו וטעה במצוה לשמוע דברי חכמים, ואם אפילו ידע דטעו מ"מ אפילו על ימין שהוא שמאל שומעין להמרובין, א"כ למה חייב קרבן הרי אדרבה כדין עבד ואף לכתחלה חייב לשמוע להם ותלה בב"ד מקרי, וביותר מבואר בירושלמי ריש הוריות ואי דטעה במצוה לשמוע דברי חכמים משום דאחריהם אחריהם, לאו שמעון בן עזאי הוא, דהרי תניא ימין ושמאל עד שיגידו לך על ימין שהוא ימין כו' וכבר בספרי מאמר לא תסור הבאתי דברי רמב"ן בשורש א' ובאר שבע פ"ק דהוריות ופני משה בפי' לירושלמי שהתעוררו בזה והרב פני משה רצה לומר דהירושלמי ובבלי חולקים בעיקר זה, אולם. גם הבבלי ע"כ הולך בשיטה זאת דהיכי שהורה להיפך מהלכה א"צ לשמוע להם, דאל"כ למה מביא קרבן הרי מצוה עביד גם באופן זה, ואין כאן טעות כלל, והנה הרמב"ן כתב ליישב הסתירה מפ"ק דהורי' בזה"ל, ויש בזה תנאי יתבונן המשתכל פ"ק דהוריות, והוא שאם היה בזמן סנהדרין חכם וראוי להוראה, והורו ב"ד הגדול, בדבר אחד להיתר והוא סובר שטעו בהוראותיהם אין עליו לסמוך על דעת החכמי' ואין רשאי להתיר לעצמו דבר האסור אבל ינהג חומר לעצמו, וכ"ש אם היה מכלל הסנהדרין יושב עמהם בב"ד הגדול ויש עליו לבוא לפניהם ולסדר טענותיו והם ישאו ויתנו עמו ואם הסכימו כלם בביטול הדעת שאמר ושבשו עליו סברותיו יחזור וינהיג בדעתם אחר ההסכמה עכ"פ עכ"ל ורמז לדברים אלו הר"ן בחי' פ"ק הנחנקין ובעל החינוך פ' שופטים וכוונת הרמב"ן ליישב על דרך זה דפ"ק דהוריות מיירי שהיחיד לא טען טענותיו ולא נשאו ונתנו עמו החכמים בהוראה זאת, רק ישב ושמע דבריהם ולא הרצה סברותיו להראות טעותם בכה"ג אסור לו לנהוג כדעת הרוב היכי שידע שטעו, והטעם דאין כאן מצות התורה אחרי רבים להטות, כי אפשר אלו היו המרובים שומעים דעת היחידים היו חוזרים מסברתם והיו מודים להיחידים והיו מצדיקים דבריהם, ומפ"ז היכי שהיחיד יודע שהאמת אתו אולם לא הרצה סברותיו לפני הב"ד אזי חייב קרבן, אבל היכי שטען היחיד טענותיו והמרובים שמעו טענות וסברות היחיד ועשו הסכמה לבטל דעת היחידים, שוב בכה"ג חייב היחיד לעשות כהמרובין ואפילו על ימין שהוא שמאל חייב לשמוע להם ולהנהיג כמותם כן הוא תוכן כוונת הרמב"ן:

*ומצאתי* סמך לדבריו מש"ס מפורש ( שבת ל"ד ע"א ) דאמר ר"ש בן יוחאי להאי סבא שפקפק במה שטהר את מקום המסופק, א"ל ר"ש אלמלא לא היית עמנו ואלמלא היית עמנו ולא נמנית עמנו יפה את אומר היינו דבאופן זה שלא נמנה עמהם ולא נתבטלה דעתו ע"י המנין שוב יפה אומר שיוכל לסתור דעת המרובים אם מראה להם שטעו, ואסור לסמוך על דעתם אחר שידע שטעו כיון שלא נמנה עמהם שוב לא נתהפכה סברתו לדעת המרובין, אבל עכשיו שהיה עמהם ונמנה עמהם ביחד שוב אסור לו לזוז מהם ולהרהר אחר דבריהם של המכריעין ואם עשה מעשה בזה בזמן ב"ד הגדול אזי עונש זקן ממרא עליו, וע' ג"כ תוספתא סוף אהלות שישבו רבי ור' ישמעאל בר' יוסי, ונמנו ופטרו את אשקלון מן מעשרות ורבינו הקדוש שאל לר"י בר"י הטעם מפני מה לא רצה למנות עמהם, הרי שר"י בר"י לא רצה להצטרף למנין בזה, מפני שבאופן זה היכי שהיה עמהם במנין נתחקה הדבר לדין תורה, ודבר זה נתקיים עולמית ולא יוכל להתבטל, ויש לכווין כוונה זאת ג"כ במה שמצינו משנה פ"ב דידים והוא ג"כ (חגיגה ג' ע"ב) דר"א שאל מה חידוש היה בבית המדרש, אמרו לו נמנו וגמרו על עמון ומואב שמעשרין מעשר עני בשביעית אמר להו אל תחושו למניניכם כך מקובל אני הלכה למשה מסיני עמון ומואב מעשרין וכו', ולשון אל תחושו למניניכם קשה להולמו שהרי אדרבה הסכים למנינם, אבל לפי הנ"ל לפי מה שהראיתי לעיל דוקא בהתאסף כל החכמים במנין אחד שייך הדין דאחרי רבים להטות ואסור לבטל דבר זה בשום אופן, אבל היכי שהיה חכם אחד יושב לבדו ולא היה במנין, שוב אח"כ יוכל לקבץ אצלו חכמים אשר ינטו לדעתו, ולבטל משפט הב"ד והסכמתם, משום דדעת יחידים לא נתבטל היכי דלא טענו טענותיהם דאפשר המרובים היו חוזרים מדעתם אם שמעו טענות היחידים, והנה ר' אליעזר לא הלך לבי' המדרש למנות עצמו לשום דבר אחר עובד' דתנור עכנאי, וא"כ באופן זה אין המנין מועיל ואפשר לחלוק על הכרעה זאת בטענות חדשות שלא הורצו הטוענים לפני ב"ד קודם, וא"ל ר"א אל תחושו ותהיו מסופקים עדיין בדבר זה כי אינו עדיין כהלכה אף שנמנו עליו שאין להשגיח כ"כ על מנין זה מפני שלא היה ר"א במעמד זה, דבלא"ה אין צריך לדבר זה עמידה למנין, כיון שהוא הלכה למשה מסיני, ואין צריך לדין זה חיזוק ע"י מנין החכמים, ואין כאן ספק כלל בזה מצד כי המנין אינו שלם וז"ב:

*וכסברת* הרמב"ן הסכימו להקת המחברים מובא בכנה"ג ס' ט"ז ובגט פשוט בסוף ספרו כלל א', דלא שייך אחרי רבים להטות רק ברובו מתוך כלו שהיו ביחד בישיבה נתבטלה דעת היחידים מתוך טענות המרובים ואזי אסור לזוז מהכרעה זאת, אבל היכי שלא הי' החכמים המתוכחים במעמד א' ולא נשאו ונתנו פה אל פה, אין כאן רוב כלל דאלו היו המרובים שומעין סברתם היו חוזרים לדעתם, וביותר הרחיבו בדיבור זה הרלב"ח בקונטרס הסמיכה שלענין הסמיכה שהנהיגו חכמי צפת, כיון שהרלב"ח לא היה במעמד זה יוכל לבטל עשיותיהם לא אמרינן רובו ככלו רק ברובו מתוך כלו אם לא היה במעמד זה לא נתבטלה דעתו, וכן מוכח ג"כ מהך דרובו דמינכר בעינן (ברכות מ"ח ע"א) דלמה צריך דוקא עשרה כיון דסגי בשבעה אכלו לחם א"כ תסגי בשבעה לבד בלא המיעוט, וכן למה צריך בכ"מ שישתה רוב כוס והכוס יהיה מלא (או"ח סי' קצ"ב) תסגי היכי שלא היה בכוס רק רוב לחוד, וכן ברובא דדיינים כיון דשני דיינים מכריעין נגד האחד א"כ למה צריך שישבו ב"ד של שלשה תסגי בשני דיינים אשר עומדים בדיעה אחת, וכן בד"נ תסגי רק בישיבת י"ב או י"ג דייני' אחרי שהם מכריעין תמיד, ולמ' צריך ב"ד של ג' בד"מ וב"ד של ך"ג לדיני נפשות, אלא ודאי הן הן הדברים שדברנו למעלה שבודאי התורה נתנה שיעור שלם ובציר משיעור זה אינו מספיק ובודאי לזימון צריך דוקא עשרה ולא פחות, וכן כוס צריך להיות דוקא מלא, וכן ב"ד לדיני ממונות צריך דוקא שלשה ולדיני נפשות עשרים ושלשה ולא פחות, רק היכי שהיו רוב מתוך כלו בישיבה אח' אזי נתחשב מיעוט ג"כ להרוב, ונעשה עי"ז שיעור שלם, וב"ד של ג' אשר עושים ע"פ שנים המרובים, אין המשפט יוצא ונגמר מפני אלו השנים לבד דבודאי שנים שדנו אין דיניהם דין, רק כיון שיש שלשה שוב שנים מכריעים את היחיד ומוכרח להתהפך לדעתם וא"כ לבסוף המשפט יוצא מפי שלשה דהיחיד מוכרח לחזור להמרובים, וכן בב"ד של ך"ג בלי ספק בפחות משיעור זה אינו מספיק לדיני נפשות רק בישבו ביחד ך"ג דיינים וי"ב מהם מזכין או י"ג מהם מחייבין שוב המיעוט נהפך לדעת הרוב ושוב מקרי ך"ג מחייבים, דלאחר ההכרעה נעשו כאיש אחד חברים בלי שום פירוד, וזה באמת כוונת הש"ס (הוריות ג' ע"ב) לבתר דאיפרך ר' יונתן דאע"ג דכ' הגוי כל, מ"מ אמרינן רובו ככלו ומקשה הש"ס א"כ כל למאי אתי ומשום עד דיתבו כלהו הוי הוראה ע"ש דהיינו דלא תאמר כיון דרוב מספיק א"כ שוב אין צריך רק ישיבת הרוב בדיעה אחת, אחר שהם לבד המכריעים בישיבת כלם יחד, קמ"ל דמ"מ ישיבה אחת בעינן דאז מיעוט נתהפך להרוב והוי כלו, אבל רוב לבד בלי צירוף המיעוט המתנגדים שנתהפכו לדעתו אחר הכרעה, בודאי אינו מספיק והיינו רק רובו מתוך כלו וז"ב מאוד:

*ואולם* שיטה זאת עדיין לא יתכן עם שיטה דפ"ק (הוריות ג' ע"ב) א"ר יהונתן מאה שישבו וכו' שנאמר ואם מעיני כל העדה, דכל יתירא בא להורות דכאן כלם בעי אע"ג בכל התורה כלו רובו ככלו, ומקשה הש"ס מהך דהורה כלם וידע אחד מהם שטעו והרי לא הוו הורו כלם ומשני בהרכין ראשו אבל בשתק לא הוו הורו כלם, ואם ישבו כלם ואמר אחד טועין אתם הדין מפורש במשנה שם דפטורין הב"ד, ויחיד העושה כהוראת ב"ד חייב להביא קרבן דלא מקרי עשה ברשות כיון שלא הורו כלם דהרי החכם אומר להם שטעו ע"ש, ולשיטת הרמב"ן בדוקא בשתק ולא הרצה טענותיו אז חייב היחיד שיודע שב"ד טעו והעם פטורין, ואם אמר להם טועין אתם ועשו הסכמה לבטל דברי היחיד אזי אפילו על ימין שהוא שמאל חייב לשמוע להם אף הדיין הסותר דבריהם, ועתה נהי דלענין פטור הב"ד יש לנו קרא מיוחד שב"ד אינם חייבים קרבן, היכי שלא הורו כלם ואמרינן בתוספתא ובירושלמי פ"ק דהוריות חומר בהוראה מדיני נפשות דבדיני נפשות הולכים אחר רוב, ובהוראה אינם חייבים ב"ד עד שיורו כלם, אבל לענין חיוב היחיד שעשה ע"פ ב"ד פטור ולא עשה ברשות ב"ד חייב, וא"כ בטען חכם אחד טועין אתם והרוב הסכימו בהסכמה מוחלטת לסתור דעתו א"כ בכה"ג החובה ע"פ התורה שכל יחיד יעשה כדעת רוב הסנהדרין ולא כדעת יחיד אפי' אמרו על ימין שהוא שמאל חייב לשמוע להם מפני אחרי רבים להטות וע"פ התורה אשר יורוך ומדוע יתחייב היחיד קרבן הרי עשה ברשות ומה היה לו לעשות הרי נצטוה ע"פ תורה לעשות כהמרובין ולא להשגיח ע"ד היחיד הטוען טועין אתם והוא קו' גדולה מאד:

*ובינותי* בספרים ומצאתי להרב באר שבע התעורר באמת להקשות בכיוצא בזה, כיון דאמרינן במסקנא דגם לענין הוראה אמרינן רובו ככולו ואין חילוק בין דיני נפשות להוראה ורוב סגי בשניהם, א"כ איך נפרנס המשנה טועין אתם פטורים ולא מקרי הוראה, והרי רובו ככולו ומקרי הורו כלם ומה איכפת לן דהיחיד אומר להם טועין אתם אחרי שבהכרעת הרוב סגי דג"כ גבי' הוראה אמרינן רובו ככלו, וביותר תמוהים דברי הרמב"ם פ"ח מה' שגגות דאף בשתק נמי מקרי הוראה והורו כלם רק בידע דטעו לא מקרי תולה בב"ד, א"כ למה ישתנה באומר טועין אתם אדרבה באומר טועין אתם נסתרו דבריו ורובו ככולו ורובו מתוך כולו מתוך מו"מ של הלכה והניח הרב הנ"ל בצ"ע, וראיתי בירושלמי על הך דינא דטועים אתם פטורין וז"ל מה אנן קיימין אם בשסילקן תתבטל הוראתן ואם בשסלקו אותו תבטל הורייתו, אלא כי אנן קיימין בשזה עמד בתשובתו ע"ש, דקו' הוא בקושייתנו, ממ"נ אם טען טועין אתם והראה להם טעותם, א"כ בלי ספק חייבים לחזור לדעתו מפני שצריכים להיות מודים על האמת, ואם הרוב סלקו דבריו בין בסברא או אפילו בלי סברא וטעם ~מוכרם~{מוכרח} היחיד להתהפך למרובים ורובו ככלו הוא והורו כלם מקרי, ומשני תפתר בזה עומד בתשובתו היינו שלא סלקו המרובים את היחיד ולא היחיד את המרובים, כי היחיד יש לו תשובה ע"ד המרובים, והם לא יוכלו להשיב לו תשובה שלימה על שאלותיו וכן היחיד לא יכול להשיב תשובה על סברתם ג"כ, ובכה"ג לא שייך הדין דאחרי רבים להטות כמו דקי"ל (פ"ח מה' סנהדרין) באחד אומר אינו יודע אין כאן רוב, מכ"ש באופן זה שלא ידעו להשיב על דבריו וכן הוא לא סילק את המרובים ג"כ מאשר שאין לו להשיב על טענותיהם ובכגון זה לא הוי רובו ככלו, והרמב"ן לא אמר רק בעשו הסכמה מוחלטת לסתור דבריו בין השיבו על דבריו בדעת וסברא בין אמרו לו שמסכימים כלם לבטל דבריו אפילו בלי טעם אפילו על ימין שהוא שמאל שומעין רק להמרובין, אבל כשמודים המרובים דטענתו טענה מספקת ולא יכלו להשיב על דבריו רק שהסברות אשר סמכו דעת המרובים לא יוכלו להיות נסתרים מהמיעוט החולק בכה"ג פטורין הב"ד ויחיד שעשה ע"פ חייב דלא מקרי עשה ברשות אחרי שלא עשו הב"ד הסכמה לבטל דעת המיעוט ונכון [^1]:


[^1] *הגה* ~ועפ"ו~{ועפ"ז} מיושב ג"כ קו' הלחם משנה דהש"ס מסיק דלא כר' יונתן גם בהוראה אמרינן רובו ככולו וקרא יתירא דכתיב בהוראה להורות עד שישבו כלם, ואם הדין של המשנה אמת א"כ נוקי קרא דכל יתירא באומר טועים אתם דבכה"ג אף אם סתרו אותו הרוב ל"א רובו ככולו ולא צריך לאוקמי עד שישבו כלם והניח בצ"ע, אבל לפי הנ"ל ניחא דבאמת לכ"ע בטועין אתם וסתרו המרובים אותו בודאי הוי רובו ככולו והורו כלם מקרי דהיחיד עצמו מחויב לשמוע לדברי מרובים אפילו על ימין שהוא שמאל, ואם נוקי בשלא סלקו אותו ולא עשו הסכמה לבטל דעתו הנה גם בזה שייך רובו ככולו כיון שאין מבטל סברתם שיודו לדעתו א"כ הם הרוב, וע"כ שייך הסברא דהיכי דאמר אינו יודע או היכי שלא ידע המרובים להשיב על טענת יחידים לא מקרי רוב, היינו דוקא להמסקנא דכל אתי להורות עד שישבו כלם ולא סגי בישיבת רוב הסנהדרין לחוד רק צריך שישבו כל ך"ג או ע"א דיינים, ואזי אם יש רובו מתוך כולו במעמד כלם אז מקרי כולו ואין עושין מעשה ע"פ הרוב לחוד, רק ע"פ כולם כיון שהיו בישיבה אחת נתהפכו מיעוט לדעת המרובים ויוצא המשפט מפי כלם, וא"כ באחד אמר אינו יודע או טוען סברא אחת ולא סלקו אותו אזי אין כאן רובו מתוך כולו, דהרי כמאן דליתא דמי ונעדר לנו מהשיעור המחויב ע"פ דין תורה, משא"כ לפי הס"ד דלא ידענו עדין הדין עד שישבו כלם, ואפשר לפ"ז דאף ישיבת רוב הסנהדרין בדיעה אחת סגי לגמור המשפט, דהרי גם בישיבת כלם אין עושין רק ע"פ הרוב וא"צ שיהי' משפט יוצא מפי כלם, ומה חילוק בין אם הרוב יושב לבד או יושב עם מיעוט המתנגדים, וא"כ הה"ד אפילו אמר טועים אתם ולא סלקו אותו ג"כ רובו ככולו והורו כלם מקרי ומפ"ז אי אפשר לאוקמי הך קרא דכ' כל באומר טועין אתם דגם זה מקרי הורו כלם לב"ד, אבל למסקנא דעד שישבו כלם ומורה על רובו מתוך כולו בעינן, שוב א"ש הדין דטועין אתם ולא סלקו אותו דלא מקרי רוב משום דלא הוי רובו מתוך כולו ולא הוי הורו כלם בכה"ג וז"ב מאד, ואפשר להמתיק כוונה זאת ג"כ ברש"י דפי' לקמן דן ד' ע"ב במשנה טועין אתם פטורים פרש"י משום דלא מקרי כל ותמהו הבאר שבע ולחם משנה דהרי אפרך הך דר' יונתן ומסקנת הש"ס דגם בהוראה אמרינן רובו ככולו והניחו בצ"ע, אבל לפי הנ"ל ניחא דכיון דרובו ככולו בעינן לכ"ע רק דדעת הס"ד לר' יונתן בהוראה נאמר קרא מיוחד דל"א רובו ככולו ומסקנא דגם בזה לא בעינן כולו רק רוב סגי, אבל עכ"פ רובו מתוך כלו בעינן היינו ישבו כלם וא"כ בטועים אתם ולפי אוקימתת הירושלמי דלא סלקו אותו ועומד עדיין בטענתו, שוב אף רובו ככולו ליכא, וכוונת רש"י דלא מקר כל היינו דלא אמרינן בי' רובו בכולו בכה"ג שעומד עדיין בטענותיו וזה נכון:
<h3>פרק ה</h3>
% פרק ~ד~{ה}

*וממה* שנתבאר לעיל תמצא דבין באומר המיעוט אינו יודע או בשותק ולא טען טענותיו או באומר טועים אתם ולא סלקו את סברתו אף שלא ידע להשיב גם על דבריהם, ומכ"ש היכי דלא היו הסנהדרין כלם במעמד אחד ובישיבה אחת, רק כל א' ישב ודן במקומו ואומר סברותיו בפני עצמו ולא נשמעו טענותיהם לחכמים המתנגדים בכל אלו אינו נופל בגדר הרוב כלל אשר שנאמר דגם ע"ז כ' תורה אחרי רבים להטו', והטעם דאמרינן אלו היו המרובים שומעים טענת היחידים היו חוזרים לדעתם כמ"ש בחיבורי מאמר לא תסור בשם הרשב"א ומובא ג"כ בב"י חו"מ סי' י"ד והרב בעל גט פשוט בכללים רמז ג"כ ע"ז, וז"ל שאלת ראובן ושמעון שבררו להם עשרה אנשים לראות בדינם הן לדין והן לפשר ונשבעו ע"ז לקיים כל אשר יגזרו אותן עשרה, ואם לא יסכימו כל הנבררים לדעת אח' אזי ילכו אחר הרוב, ובין כך נסתלק אחד מהם ולא רצה להיות עמהם באותו מעמד ולא אמר דעתו כלל באותו ענין תודיענו אם ראובן חייב לקבל מה שאמרו ט' הנשארים או רובם ותשובה דבר ברור כיון שנסתלק אחד מהם נתפרדה החבילה ולא עוד אלא אפילו אמר א' אינו יודע אינם יכולים לגמור הדין ע"פ תשעה לבד שאין הולכין אחר הרוב אלא כשרבו המזכים מתוך המחייבים מתוך מו"מ הלכה של כלם, אבל כשהמיעוט אינו בכאן לא, שאלו היה אותו האחד כאן שמא היה מראה פנים וטעם להיפך ממה שהסכימו והיו הרוב מודים לדבריו וכן כשהיחיד אומר אינו יודע ג"כ הדין כן דתנן אמר אינו יודע יוסיפו הדיינים עכ"ל:

*אכן* היכי שלא היה רובו מתוך כלו במעמד אחד ובישיב' אחת יש לנו כלל מיוחד לענין פסק הלכה, וזה הוא יחיד ורבים הלכה כרבים, ואינו כמו רובו דדיינים רובו מתוך כלו, דשם הרוב הוא דבר תורה, אבל יחיד ורבים הלכה כרבים, מדבר בנחסרו התנאים האמורים למעלה, ואין בזה רק דעת נוטה דבלי ספק המרובי' כוונו יותר למרכז האמת, ומפ"ז ברוב הפעמים נטו החכמים מכלל זה לפי ראות עיניהם, ואמרו הלכה כרבי אפילו מחביריו, ראה רבי דעת היחיד ונראה בעיניו שנאה בלשון רבים כדי שיסמכו עליו, וכן כלל דמשנת ר' אליעזר בן יעקב קב ונקי אפילו יחיד נגד רבים, וכן מ"ש פ"ק דע"ז בשל תורה הלך אחר המחמיר אף דהמיקל גדול בחכמה ומנין, ולפי פי' רוב המפורשים מנין היינו מנין חכמים, וא"כ התמי' עצומה מדוע לא ניזול בתר רובא אף להחמיר, וכן להיפך בדבר תורה הלך אחר המחמיר אף דהמיקל גדול בחכמה ומנין והרי רובא דאורייתא ומאי רבותא ודבר תורה סוף סוף כיון דיש לנו רוב היה לנו להקל, וביותר קשה מה שמצינו (יבמות י"ד ע"א) דבית הלל הוי רובא אבל בית שמאי מחדדי טובא, ולכאורה קשה וכי חידוד וחריפות מלתא הוא בהכרעת הרוב, הרי בלי ספק בתוך שבעים ואחד סנהדרין אשר ישבו בלשכת הגזית, וכן אפילו בב"ד של עשרים ושלשה לא היה כלם שווים בחכמה וחריפות, ובכל זאת רק רוב מנין מכרעת ולא רוב חכמה אשר אין לה שום יתרון בהכרעת הרוב, ע' ס' החינוך פ' משפטים מצוה ע"ה וז"ל ומה שאני אומר כי בירור הרוב לעול' כששני כתות חולקות שוות בחכמה, האמת כי כן נאמר בכל מקום, חוץ מן בירור הסנהדרין שבהם לא נדקדק בהיותם חולקים לדעת איזה כת יודעת יותר, אלא לעולם נעשה כדברי הרוב מהם, והטעם שהם היו בחשבון מחויב מן התורה, וכאלו צותה תורה אחר רוב של אלו תלך ע"ש, וע' מ"ש לעיל בשם הרמב"ן בס' תורת האדם דדוקא לענין אכילת חולה ביום כיפור הולכין אחר חכמה ובקיאות, אע"ג דליתא הכי בדין סנהדרין משום דהתם סנהדרין נינהו והתורה הצריכה שיעור ך"ג או ע"א וכיון דאיכא רובו מתוך כלו איכא רובו ככלו ונשלם השיעור הנצרך, וא"כ איך אמרו ביבמות בית שמאי מחדדי טובא לענין הכרעה נגד הרוב, עוד קשה דבדיני ממונות הדין דיכול המוחזק לומר קום לי ביחיד נגד רבים, וברובא דדינים לא מצינו שיוכל המוחזק לומר קום לי כפלוני הדיין אשר מצדיק דברי, וביותר קשה איך אפשרות לפסוק כדעת יחיד היכי דמסתבר טעמי' כמו (ע"ז ז' ע"א) דקי"ל הלכה כר' יהושע בן קרחה אע"ג דיחיד ורבים הלכה כרבים כאן הלכה כיחיד, ומה ענין מסתבר טעמי' נגד דין תורה אחרי רבים להטות, וכן מצינו פ"ב דכתובות כאן הלכה כרבי מחבירו אפילו מחביריו, ומה עדיפות יש לרבי להכריע נגד המרובים, אשר התורה נתנה כח ועוז להכריע בכל דבר:

*שוב* ראיתי לאדונינו הש"ך יו"ד סימן רמ"ב בהנהגת הוראת איסור והיתר שהתעורר באמת להקשו' אחרי דרוב הוא דאורייתא כמו שראינו בעובדא דתנור עכנאי (ב"מ נ"ט ע"ב) שאפילו בבת קול לא השגיחו נגד רוב חכמים, וא"כ מאי הטעם דסומכין בהפסד מרובה כדעת יחיד נגד רבים מכ"ש בגדול נגד קטן, ואיך יעלה על הדעת דגדול נגד קטן שלא נזכר בתורה, ולא במקומות ידועות בש"ס ופוסקים יהיה עדיף מרבים נגד יחיד וכו', וכיון דרבים נגד יחיד הוא דבר תורה איך אפשר להקל בהפסד מרובה הרי אין ב"ד מתנין לעקור דבר מן התורה בקום ועשה, וזה הוי קום ועשה לפסוק כיחיד, ומה בכך שהוא הפסד מרובה הרי דיני נפשות הוא גופו של אדם חביב מן ממונו, וקי"ל מחרימין ומפקירין ממון ע"פ סנהדרין, ועיר הנדחת אשר ממונם אבד ג"כ נדון ע"פ רוב ואין לך הפסד גדול יותר מזה ע"ש בש"ך שהאריך מאוד, ואני אוסיף עוד ראי' לדברי הש"ך מגמ' מפורשת (חולין מ"ט ע"ב) דר' ששת ס"ל חלב טמא ג"כ סותר, ורצה להקל משום התורה חסה על ממונם של ישראל, וא"ל ר' פפא רב ואיסור תורה ואת אמרת התורה חסה על ממונם של ישראל, וכן (חולין ע"ז ע"א) בגידין הרכין דריש לקיש ס"ל דהוי כעור ובשר חופין את רובו ורצו להקל משום התורה חסה על ממונם של ישראל א"ל ר"פ ריש לקיש ואיסור דאורייתא ואת אמרת התורה חסה על ממונם של ישראל ע"ש, ראינו דנגד איסור תורה הולכין בכ"מ לחומרא ולא משגיחין על הפסד הממון, וא"כ קו' הש"ך קו' חמורה מאוד אחר שבפירוש אמרו דגבי' דבר תורה לא משגיחין בזה לחוס על ממון של ישראל שנפסד, ותמיהני על הש"ך שלא הביא ראי' זאת לסמוך דבריו [^1]:

*אולם* עפר אני תחת רגלי אדונינו הש"ך ובמחכ"ת נעלם ממנו כל ענין זה שדברו הקדמוני' דדוקא רובו מתוך כלו הוא דבר תורה, כמו רובא דסנהדרין ועובדא דר"א בתנור עכנאי שהיו כל הטוענים ביחד, אבל ביחיד ורבים ולא היו ביחד בישיבה אחת ולא עמדו למנין ולא טענו המתנגדים טענותם, לא נתבטלה באופן זה דעת היחיד, ועומדת סברתו עדיין בתוקפה בלי ספק ואין כאן רק דעת נוטה כיון שלא הוכרעה במנין, וכל היכי שיש פנים וטעם וסברא עושים כהיחי' אחרי שלא נדחה דעתו לגמרי, ואמרינן אלו היו המרובים שומעים סברתו של היחי' היו חוזרים לדעתו, ומפ"ז יכול באופן זה המוחזק להחזיק בממונו על פי סברת היחי' שלא נדחה דעתו עדיין בישיבת רובו מתוך כלל, וזה הוא דבר חדש דיחיד ורבים הלכה כרבים איננו דבר תורה כיון שלא היו במנין לא נתהפכה דעת היחיד להמרובין, אולם ברובא דסנהדרין רובו מתוך כולו נתבטלה דעת המועטין לגמרי ולא תקום ולא תהיה עוד בשום מקום ובשום זמן, ודבר זה שייך ג"כ לענין קים לי היכי דהי' בישיבה אחת לא שייך לומר קים לי, אבל בפלוגתת הפוסקים לא היו בישיבה אחת יכול לומר קים לי, וע' ג"כ בסוף ספר גט פשוט שהביא בשם חבל גאונים שחילקו ג"כ חילוק זה דבהיו הדיינים כלם בישיבה אחת אינו יכול לומר קים לי, כיון שאחר המנין נתהפך היחיד לדעת המרובין, ואיך שייך לומר קים לי אחר שאין כאן דעת יחיד שהרי המרובים אומרים לו קבלו דעתינו, ויחיד זה אשר עמד בתחלת מו"מ על ימינו נהפך אחר ההכרעה במנין לאויב ומנגד לו, ורק הרדב"ז הוא יחיד בדבר שכ' בספרו ח"ד סי' קי"ו בפוף דבריו בזה הלשון עוד אני אומר דלא אמרינן דיכול המוחזק לומר קים לי כפלוני פוסק אינו רק בא' נגד א' ושנים נגד שנים והדיין אשר לפניו באה השאלה סובר כחד מינייהו אבל ביחיד נגד רבים או רבים נגד מרובים מהם לא אמר אדם מעולם שיוכל המוחזק לומר קים לי כפלוני פוסק דא"כ בטלת מה שנאמר בתורה אחרי רבים להטות בין בדיני ממונות בין בדיני נפשות ולמה לא אמר הבע"ד קים לי כפלוני הדיין ע"ש, ובאמת לפי הענין הנאמר למעלה אין מקום לדברי הרדב"ז וערבב ביחד שני דברים רחוקים זה מזה בין אחרי רבים להטות רובו מתוך כלו שהוא דין תורה ובין יחיד ורבים הלכה כרבים אשר נאמר בעמדו החכמים כל אחד במקומו ובזמנו ובעירו ולא נשאו ונתנו יחד, והש"ך ג"כ הולך בעקבות הרדב"ז בזה, אבל זולתם כל הפוסקים הצריכו לרובא דאורייתא רק רובו מתוך כלו ע' ס' כנסת הגדולה חו"מ סי' ט"ז שפרטם בשם, ובפרט שהראיתי לעיל שיש לנו ע"ז קרא מיוחד דכתיב אם מעיני כל העדה וכל הוא מיותר לדרשא עד שישבו כלם היינו רובו מתוך כלו, שרק ע"י אמירת כל כ"ג או ע"א סנהדרין נחתך הדין ולא ע"פ הרוב רק בעמדו למנין בישיבה נתהפכו המועטין לדעת המרובין וכלם עומדים שוב בדיעה אחת וזה ברור:

*עוד* הראיתי בחיבורי מאמר לא תסור שכל החידוש שחדשנו ומצאנו רמז בגמרא דרובו מתוך כלו מצאתי ג"כ ברמז בלשון רבינו הרמב"ם פי' המשנה (שבת י"ג ע"ב) לענין י"ח דבר שנמנו ורבו ב"ש על ב"ה וי"ח דברים גזרו בו ביום, כתב הרמב"ם באמצע הדיבור וז"ל חנני' גדול הדור היה והיו החכמים מבקרים אותו תדיר ופעם אחת בקרו אותו בעת חליו ונתקבץ שמה קיבוץ גדול עד שלא נשאר באותו הדור מי שהיה ראוי להוראה ולא היה באותו מעמד, והיה ב"ש יותר מן בית הלל והתורה כתבה אחרי רבים להטות ע"ש, ראו דברים נעימים יוצאים מפי משה אשר בכל פנימיות תורה שבעל פה נאמן היה, דקדק וכ' ולא נשאר באותו הדור מי שהיה ראוי להוראה ולא היה באותו מעמד, והיינו כמ"ש דבאם נעדר חכם אחד אשר ראוי להוראה אין אפשרו' לעמידה למנין דלא נקרא רובו מתוך כלו ולא נתבטלו עדיין דבריו ויוכל לעשות מנין אחר לבטל הסכמת הראשונים, אבל כאן על פי מקרה נתאספו לחנני' כל גדולי ישראל ולא נשאר חכם ראוי להוראה חוץ למעמד, ובכה"ג שוב הסכמת ב"ד במנין דבר תורה הוא דכ' אחרי רבים להטות, אבל שאר מחלוקת ב"ש וב"ה אשר רבו לא מצינו אצלם דעמדו במנין עליהם, הטעם דב"ש וב"ה כשני בתי דינים הם (יבמות י"ד ע"א) ולא נצטרפו יחד לעולם והיכי שלא הי' המתנגדים עם המכריעי' בישיבה אחת אין כאן מקום להכרעה, ועי"ז נתרבו מחלוקת קיימת בישראל בלי הכרעה, ורק ע"י מקרה זה שבאו לבקרו היו כל החכמים במעמד זה ביחד, וגמרו הדברים ונתחקו הדברים אלו לדין תורה, וזה הוא החומר בי"ח דבר עד שאמרו בירושלמי שבת דאפי' יבא אליהו לבטל אין שומעין לו היינו אפי' אליהו שיחזור המשפט ויחזור את ב"ד הגדול, מ"מ אין בידו לבטל תקנו' אלו שנגזרו במנין כיון שכבר נתחקו לדין תורה, שוב הדין כמו שאין נביא יכול לעקור דבר תורה כך לא יוכלו בית דין הגדול אשר יחזיר אליהו, לבטל דברים שנגזרו במנין וע"ז אמרינן אין ב"ד יכול לבטל דברי ב"ד חבירו אא"כ גדול ממנו בחכמה ומנין, והיינו דלא משכחת מנין גדול יותר משיעור הקבוע ע"פ תורה ואין מתבטלין לעולם כמו שיתבאר לקמן: [^2] כיון שדיניהם דין תורה לגמרי אחר שנגזר או נתקן פעם א' במנין כל החכמים יחד ברובו מתוך כלו יש להמתקנים תוקף ועוז ע"פ דין תורה וכל מה שעשו נשאר אצלנו קיים לנצח כמו דיני תורה ממש [^3]:


[^1] *הגה* והא דאמרינן בכ"מ התורה חסה על ממונם של ישראל כגון (ר"ה כ"ז ע"א) דאמרינן נעשה חצוצרות של זהב ואמרו התורה חסה על ממונם של ישראל, וכן ביומא ר"פ טרף בקלפי דמקשה נעשה הגורלות של זהב ומשני התורה חסה על ממונם של ישראל, ראינו דכל מקום שאין מפורש בתורה איכותו של מצוה אז עושין בפחות שבמתכות שלא להפסיד ממון בחנם בהוצאות מרובות, ונאמר ג"כ איסור תורה הוא - דהרי אם לא יעשה המצוה כתיקונה יבטל מ"ע של תורה - ואת אמרת התורה חסה כמו שהבאתי בפנים מהך דחולין, ונ"ל דבר אמתי בזה, דהנה אמרינן באו"ח סי' תרנ"ו ברמ"א שם בשם הראב"ד והרשב"א דאם אנסו לאחד לעבור על לא תעשה חייב ליתן כל ממונו ולא יעבור, אולם לענין מצות עשה א"צ לתת רק שליש ממונו דמצוה עד שליש, ראינו דנגד עבירת ל"ת אין כסף נחשב וצריך ליתן כל ~ממונן~{ממונו} ולא אמרינן התורה חסה על ממונו של ישראל, וא"כ הך דחלב טמא וגידין הרכין דהוא ל"ת, דאם אמרינן דמן התורה אינו סותם רק מקילין מפני התורה חסה על ממונם א"כ יעבור על ל"ת, ואמרו שפיר באיסור תורה לא שייך התורה דאין כל ממון שבעולם חשוב שיעמוד נגד ל"ת, משא"כ בהך דחצוצרות וגורלות כלם מצות עשה הם ובאלו נתנה תורה שיעור עד שליש ממונו, ואמרו שפיר התורה חסה על ממונן של ישראל וזה אמת לדעתי: והארכתי בזה הרבה בסוגי' (חולין נ"ז ע"א) מר בדוק בידא ומר בדוק במסמר וא"ל עד מתי אתה מכלה ממונם של ישראל והשיב לו כיון דאיסור תורה הוא עד מתי אתה מאכיל את ישראל נבלות:

[^2] *הגה* ולי נראה ענין אמתי מה שתלו בירור הדברים והיתר הספיקות באליהו דוקא, היינו שפעם אמרו עד שיבא אליהו ויאמר שבידו לברר עניני תערובות אשר נעלם מאתנו ומפ"ז אמרנו והוא יתיר ע"י כח הנביאה, וכן ע"פ עוצם חכמתו יברר הספיקות הנולדו' מצד עיון התורה ג"כ, ולא מצד שנודע לו העלם המציאות כמו שאמרו עד שיבא ויורה צדק לנו (בכורות כ"ד ע"א) וכמבואר אצלנו בספר תורת נביאים מאמר בירור אליהו, ונלע"ד לפרש על דרך זה דהרמב"ם פי' המשנה פ"א דסנהדרין כתב שגם בזמן הזה יש אפשרות לסמיכה אם יתקבצו כל חכמי ישראל יחד וסיים בזה הלשון שאל"כ לא תמצא ב"ד הגדול לעולם לפי שיצטרך שיהיה הב"ד סמוך עכ"פ והקב"ה יעד לנו שישובו כמ"ש ואשובה שופטיך כבראשונה וגו' ואח"כ יקרא לך עיר הצדק וזה יהיה בלי ספק כשיכין הבורא לבות בני אדם ותרבה זכותה ותשוקתה לשי"ת ולתורה ותגדל חכמתו לפני בא המשיח עכ"ל, וע' תשובת רלב"ח בקונטרס הסמיכה ובדברי הר"י ברב שם, מה שהאריכו בדברי הרמב"ם הללו והנביא יעד לנו ג"כ הנה אנכי שולח לכם את אליהו הנביא לפני בא יום ה' הגדול, וע' (עירובין מ"ג ע"ב) דאי אין תחומין למעלה מעשרה אמאי מותר לשתות יין בשבת ויו"ט ומשני דכתיב לפני בא יום ה' הגדול והא לא אתי אליהו מאתמול ופירש"י לפני בא יום ה' הגדול לפני ביאת בן דוד יבא אליהו ויבשר ע"ש, וא"כ אליהו יחזור את ב"ד הגדול, וכמו שראינו (סנהדרין דף פ"ח) בראשונה לא היה מחלוקת בישראל, ועמדו למנין על כל דבר וכשבטל ב"ד הגדול התחיל המחלוקת כמ"ש לעיל פרק א', וא"כ הה"ד לעתיד אחר שיחזור אליהו את ב"ד הגדול, שוב יהיו כל חכמים ביחד ויהיו אפשרות לעמידה למנין ושוב יפסק כל מחלוקת ויתבררו כל ספיקות מפני שכל אחד מהחכמי' יגיד דעתו ויהיו נכרע ע"פ הכרע' רוב, וע"ז כוונו במשנ' סוף עדיות דהלכה למשה מסיני דאליהו יבא להשוות המחלוקת בישראל, היינו ע"י החזרת ב"ד הגדול, וכן בבירור אליהו ע"י כח הנביאה להגיד לנו מציאות הדברים כמו שהם לפי אמיתתם כגון בכל התערובות כלם, הנה ג"כ הקבלה אצלנו כמ"ש, הרמב"ם באגרת תימן שנתן סימן על כעת יאמר לישראל מה פעל אל שבנביאת בלעם רמז שתחזור נבואה לישראל, ואין ספק שחזרת נבואה היא הקדמה למלך המשיח עכ"ל, וא"כ אליהו קדום למשיח ויחזור הנבניאה ויחזור גם כן ב"ד הגדול, ועל ב' פנים הללו כוונו חז"ל עד שיבא אליהו ויאמר או עד שיבא אליהו ויורה דבאופן הראשון יגיד לנו בירור הדברים ע"פ רוח נבואיי שיחזור לישראל, ובאופן השני יבא ויורה היינו ע"י החזרת ב"ד הגדול שתהיה ע"י אליהו וא"כ יתברר על ידו כל דבר על ידי עמידה למנין והכרעת הרוב:

[^3] *הגה* ומה מאוד תשמח נפשי בראותי שגם רש"י ז"ל אבי התורה והתעודה רמז ג"כ בקצרה לכל ענין המדובר למעלה, והביטו והתפלאו על החפץ אשר הבאתי בידי וז"ל הש"ס (שבת ג' ע"ב) בעינן הברייתא היתה ידו מלאה פירות דתנא חדא אסור להחזירה ותנא חדא מותר להחזירה ומשני הש"ס כאן מבעוד יום כאן משחשיכה, ומקשה הש"ס אמאי לא משני איפכא מבעוד יום אי שדי לי' לא יבא לידי חיוב חטאת קנסו רבנן, משחשיכה דאי שדי אתי לידי חיוב חטאת לא קנסו רבנן דשמא יבא לידי חטאת, ומדלא שני {ה}כא תפשוט דביבי בר אביי דבעי בהדביק פת בתנור אם התירו לו לרדותו קודם שיבא לידי חיוב חטאת או לא תפשוט דלא התירו, ומשני דר' ביבי לא תפשוט כאן בשוגג כאן במזיד, ופירש"י הא דר' ביבי לא תפשוט לא לאיסור ולא להיתר, דהאי דלא קנסוהו בשוגג לאו משום חששא דלמא שדי לה, אלא משום דלא עביד איסור אפילו במזיד, והחזרת ידו אינו אפילו שנות רק משום קנסא, אבל רדיית פת שבות ונגזרה במנין, ומשום קודם שיבא לידי חטאת לא בטלו דבריהם ע"ש, ולשון רש"י דרדיי' הוא שבות שנגזרה במנין תמי' מאוד, מה בעי רש"י בזה, ולא ראיתי לשום איש שיתעורר בזה, אבל הן הדברים האמורים למעלה בשיטה שנתבארה למעלה, דדבר שנגזור במנין נתחקה לדין תורה גמור בלאו ועשה, ורצה רש"י בזה לתרץ קו' מהרש"א בשיטת התוספות דמה חילוק יש בין שבות דהחזרת ידו, ובין שבות דרדיית פת שניהם אינם רק מדרבנן, ומ"ט לא התירו ברדיית הפת והתירו החזרת היד, ועוד מ"ט באמת לא הקילו ברדיית הפת, הרי אינו רק מדרבנן ואפיה בשבת הוא דאורייתא, ואיך אפשר לחז"ל להעמיד דבריהם נגד איסור תורה בקום ועשה, ואף דמה שאינו רודה הפת נאפת הפת ממילא ולא הוי רק שב ואל תעשה, מ"מ כל שנעשה מתחלה ע"י מעשה מקרי קום ועשה, עיין רש"י (ברכות כ' ע"א) דהלובש כלאים בבגדו פשטו אפילו בשוק דאמרו בש"ס שם שב ואל תעשה שאני במת מצוה שאינו עושה פסח, אבל כלאים כיון שעשה מעשה בשעת לבישה מקרי קום ועשה, ועיין משנה למלך בה' נזירות פ"ו ה"ח לענין נזיר שנד' בבית הקברות לוקה משום בל תאחר דנזירות טהרה, אע"ג דלא הוי רק שוא"ת מ"מ שתחילה היה במעשה שהלך לבית הקברו' מקרי קום ועשה ע"ש, וא"כ בנ"ד מקרי קום ועשה שנאפה בשבת ואיך העמידו דבריהם בכה"ג, ומפ"ז מחלק רש"י דהחזרת ידו אינו רק גזירה בעלמא ואינו אפילו שבות ולא נגזור במנין ובודאי לא העמידו בכה"ג דבריהם נגד דין תורה, אבל שבות דרדיית הפת שבות הוא ונגזרה במנין, דהרי כל השבותין נחמי' בן חכלי' גזר בזמן ב"ד הגדול (שבת קכ"ג ע"ב). וע' רמב"ן ס' המצות סוף שורש ב'. וכל היכי שנגזר במנין שוב יש לשבותין הללו דין תורה, ולא לבד בהזאה ואזמל ושארי דברים שחשבו (יבמות צ' ע"ב) העמידו דבריהם נגד דין תורה, כי עוד מצינו רמב"ם פ"ו מה' ממרים הי"ב ובש"ע יו"ד סימן ר"מ א"ל אביו לעבור על דבר דרבנן לא ישמע לו הבן. וכתב מרן הכ"מ שם כיון דכל מילי דרבנן בכלל לא תסור כדבר תורה ממש דמי. והיינו כמ"ש לעיל ה"פ דכל דבר שנגזור במנין ד"ת להם. והא דיש חילוק בין קום ועשה לשב ואל תעשה היינו דאם יעמדו חז"ל דבריהם נגד קום ועשה אזי יהיה עדיפות לדבריהם מד"ת, וברדיית הפת שאני דאף אם לא ירדנה לא יחשב אפילו קום ועשה לעונש מפני דמעוכב בתקנת חכמים, במה שאינו רודה הפת ע"ש תוס' ד' ע"א ודו"ק, עכ"פ מה שהוסיף רש"י ונגזור במנין הוא הערה ורמז על מה שזכרנו דגזירות במנין של ב"ד הגדול דיניהם דין תורה, ומה שלא בא לנו ממנין כל החכמים יחד רק נגזור מחכם אחד לשעתו ולמקומו אין עומד נגד דין תורה וזה אמת בכוונת רש"י:
<h3>פרק ששי</h3>
% פרק ששי

*וע"פ* העקרים שנתבארו למעלה נפתח לנו שערי אורה לגלות תעלומה ברמב"ם פ"ב מה' ממרים ה"א אחר שהעתיק משנה דפ"ק דעדיות כצורתה שאין ב"ד יכול לבטל דברי ב"ד חברו, אלא א"כ גדול הימנו בחכמה למנין, סיים ואיך יהיו גדולים במנין הואיל וכל ב"ד של שבעים ואחד זה הוא המנין שהסכימו וקבלו הדבר שאמרו ב"ד הגדול ולא חלקו בו, וכוונתו במה שסיים ולא חלקו בו להורות על ענין המדובר למעלה דאם חלקו ב"ד בשעת הכרעה ולא עשו הרוב הסכמה מוחלטת לדחות דעת המיעוט, מפני שלא ידעו להשיב על טענותיו ג"כ, אע"פ שנקבע הלכה כהמרובין, מ"מ לא מקרי עי"ז רובו מתוך כלו, ויכולים עוד חכמים פעם אחרת לעמוד על המנין ולבטל משפט הוראה זאת, אבל אם היו במנין ולא חלקו היינו שעשו ב"ד הסכמה מוחלטת לסתור טענות הטוען, בין ידעו להשיבו בסברא או לא ידעו רק ביד שאמרו אנו מבטלים דבריך ומסלקים את דעתך, הנה שוב מוכרח הטוען להתהפך לדעתם ושוב בכגון זה יצא המשפט מכל החכמים יחד ושוב אין יכול להתבטל בשום פעם:

*ומה* שאמרו במשנה עד שיהא גדול ממנו בחכמה ובמנין פי' הרמב"ם פי' חדש, היינו כיון שאין אפשרות למנין גדול ממנין אשר נקצב ע"פ התורה, וכמו דהלכה בכ"מ תרי כמאה וא"כ שנים עדים ואלף עדים שווים, כיון דגם לשנים נתנה התורה נאמנות שוב אין אפשרות נאמנות יותר, הה"ד בהוראה שכ' התורה שיעור ע"א סנהדרין לב"ד הגדול שוב אפי' עשרת אלפים חכמים ג"כ לא יוכלו להכריע אותם, ודעת רבינו שדבר שנגזור במנין א"י להתבטל לעולם מפני דבעינן גדולים במנין ואין אפשרות למנין גדול מן המנין אשר נקצב ע"פ ד"ת, וכשם שדברי תורה אינם מתבטלין כך דברי חכמים שנתחקו לדין תורה ע"י עמידה למנין גם הם אינם מתבטלין, וזה באמת ענין חדש אשר חידש רבינו ולא ראיתי לשום מחבר שיתעורר על חידוש זה דאין אפשרות למנין גדול ממנין ב"ד שבלשכת הגזית [^1]:

*ומזה* שהקדמנו למעלה תוכל להבין ג"כ מ"ש הרמב"ם פ"ב מה' ממרים ה"א דב"ד הגדול שדרשו באחת מן המדות שהתורה נדרשת כפי מה שנראה בעיניהם שהדין כך ודנו כך, ועמד אחריהם ב"ד ונראה להם לסתור אותו הדין הרי זה סותר ודן כפי מה שנראה בעיניהם ע"ש, היינו כמ"ש לעיל דוקא בטענו המועטים טענותיהם אז נתבטלו דבריהם לגמרי, אבל בלא סלקו אותו לא מקרי רובו מתוך כלו, ולמד הרמב"ם הה"ד היכי שבאו ב"ד אחרון בטעם וסברא חדשה, אשר לא עלה על לב הדורשים הראשונים, גם בזה אין כאן דבר שנגמר בעמידה למנין, אחרי שגם בזה אפש' שאלו היה נודע להדורשי' ראשוני' טע' וסברא של ב"ד האחרון לא היה דנים כן, וכן נמצא בפירוש בשיטה מקובצת (כתובות ג' ע"ב) סוגי' משעת הסכנה ואילך אשה נשאת בכל יום, כ' בשם רבו וקרובו דע"כ שייך אין ב"ד יכול לבטל דברי ב"ד חברו אא"כ גדול בחכמה ומנין, דוקא בדבר שלא נשתנה הענין אבל בדבר שנשתנה הענין ואם היה אותו הב"ד קיים היום אפשר ג"כ היו מסכימים לסתירת הגזירה או התקנ' אין זה בכלל אין ב"ד יכול לבטל דברי חברו ונעקר' התקנה דבתולה נשאת ליום הרביעי אחרי שאם היה סכנה בשעת התקנה בלי ספק לא היו מתקנים כן, וע' בס' יד מלאכי ח"א סי' ס"ה שהביא דברי שיטה מקובצת הללו:

*ודבר* זה נראה לפענ"ד ק"ו מגזירה ותקנה אשר עשו משום סייג דקי"ל דאם פשטה בכל העולם אף אליהו אין יכול לבטל, ומ"מ פסק הרב פ"ב מה' ממרים ה"ז גזרו ודמו שפשטה הגזירה בבל העולם, ועמד כן שנים רבות ולאחר זמן עמד ב"ד אחר ובדק וראה ומצא שלא נתפשטה בכל העולם יש לב"ד אפילו קטן מהמתקנים לבטל אותה תקנה ואותה גזירה, ולדעת מרן שם אפילו נתפשטה בכל העולם בשעת התקנה, ואח"כ נתקלקל הדבר כמו בגזירת השמן שהיה מתפשטה בשעה שנגזור רק בימי ר' יהודא הנשיא נתקלקל והתירו אותה אפילו ב"ד קטן, והטעם מפני שהוא טעות בעיקר התקנה, והוא הדין ג"כ בעמד ב"ד של אחריהם וטענו מצד דרשא או סברא לסתור דברי הקדמונים ג"כ הוא טעות בעיקר הדרשה דאם היה נודעת סברא זאת להדורשים בלי ספק לא דרשו כן והיו מצדיקים דעת ב"ד האחרון ומפ"ז אפילו ב"ד קטן יוכל לבטל:

*וראי'* ברורה לשיטת הרמב"ם מהך דמצינו (ע"ז ל"ה ע"ב) דהתיר ר' יהודא הנשיא את השמן של עכו"ם, וקאמר הש"ס מ"ט אסרו רב אמר דניאל גזר ושמואל אמר זליפתן של כלים אסורים אוסרתן, א"ל שמואל לרב בשלמא לדידי הטעם דאסרו משום זליפתן של כלים אסורים, היינו דהתיר ר"י הנשיא את השמן משום דסבר נותן טעם לפגם מותר, אלא לדידך דדניאל גזר איך אפשרות לר"י הנשיא לבטל גזירת דניאל, הרי אין ב"ד יכול לבטל דברי ב"ד חברו אא"כ גדול בחכמה ומנין, ודקדקו בתוס' שמה דהרי גם לשמואל קשה הרי שמן הוא מי"ח דבר שגזרו ב"ש וב"ה, וס"ס איך יכול ר"י הנשיא לבטל גזירתם של~י~ ב"ש וב"ה, הרי אין ב"ד יכול לבטל וכו', אבל לשיטת הרמב"ם ניחא דנטל"פ אם הוא אסור או מותר, נלמד מדרשא (ע"ז ס"ח) ראוי לגר קרוי נבלה וא"כ אפילו אם ב"ש וב"ה דרשו לאסור טעם לפגם, מ"מ אם מצאו ב"ד שלאחריהם אפילו ב"ד קטן דרשא אחת לדחות הסכמת ב"ד הראשון עושים והיה סיפוק ביד רי"ה לבטל, אבל אם דניאל גזר והיינו גזיר' בלא טעם ודרשא רק משום סייג וגדר בכה"ג הדין מפורש דאין ב"ד יכול לבטל דברי ב"ד חברו בשום אופן וזה ראי' ברורה לשיטת רמב"ם דבגזירה משום סייג אין ב"ד יכול לבטל דברי ב"ד חברו, אולם בדרשא וסברא יכולים ג"כ ב"ד קטן לבטל:

*עוד* ראי' ברורה ומפורשת מזה שאמרו (יומא פ' ע"א) וכן הוא בירושלמי פ"א דפיאה א"ר יוחנן האוכל חלב בזמן הזה, צריך שירשום את השיעורין שמא יבא ב"ד אחר וירבה בשיעירין ע"ש ואס"ד דאף בענין שתלוי בדרשה וסברא ג"כ אין ב"ד יכול לבטל דברי ב"ד קודם, איך אפשר שיבא ב"ד וירבה בשיעורין או ימעט הרי שיעורין נהוג מזמן קדמון דשיעור כזית בינוני אגורי, ובפרט לפי מה שנזכר בירושלמי פ"ק דפיאה דהאומר צריך לרשום השיעור ס"ל שיעורין דרבנן, וא"כ אי אפשר לב"ד לחדש דבר, וע"כ כיון דענין השיעורין אינו תלוי בגזירה ותקנה רק בדרשא והיינו לא שיחדשו שיעורי' חדשים לגמרי רק כמו הענין ששאלו בש"ס (יומא ע"ט ע"א) אם כתבת שאמרו הוא וגרעניתה ומה אפשר לחדש בשיעורים ובכה"ג כיון שאין כאן רק סברא לחוד יוכל ב"ד קטן לבטל דברי ב"ד הקדמון:

*עוד* ראי' מירושלמי פ"ב דמוע' קטן א"ר אבא בר ממל אלו היה לי מי שימנה עמי התרתי בשר בכור למכור במקולין, והתרתי שיהיו עושין מלאכה בחולו של מועד כלום אסרו שיהיו אוכלין ויגעין בתורה והם אוכלים ופוחזים ע"ש ראינו אע"ג דמלאכת חול המועד נאסר כבר במנין, ובמשנה אמרו המבזה המועדות אין לו חלק לעולם הבא, מ"מ מפני הטעם והסברא שנותן, אלו היה לו ב"ד שיצטרפו עמו היו יכולין לעקור תקנת הקדמונים, וע' יפה מראה שהתעורר באמת איך היתה בידו של ר"א בר ממל להתיר מה שנאסר כבר הרי צריך להיות גדול בחכמה ובמנין, ותי' דשאני הכא גבי' חול המוע' דתקנת חז"ל היתה למען שיעסקו בתורה, ועתה עושים בהיפוך המכוון מאת החכמים, וק"ו מהתם ומה התם דהוי גזירה מ"מ כיון שראו שתקנתו קלקלתו יכולים לבטל ולעקור, מכ"ש בדבר שעשו רק מכח סברא ודרשא שלא עלו על לב הראשונים בודאי צדקו דברי הרמב"ם דגם ב"ד קטן יוכל לבטל עשיות הקדמונים:

*עוד* ראינו (מגילה ה' ע"ב) בקש רבי לעקור את תשעה באב ולא הודו לו חכמים, והקשו בתוס' שם איך רצה לבטל הרי אין ב"ד יכול לבטל דברי ב"ד חברו אא"כ גדול בחכמה ומנין ות"ב תקנת נביאים, ותירצו דרצה לעקרו מתשיעי ולקבעו בעשירי ע"ש, וע"כ אין הכוונה דקביעות בזמן אחר לא מחשיב עקירה דא"כ שוב אין מקום לקו' הש"ס ריש מגילה דמקשה איך אלימי חז"ל לתקן זמנים אחרים לקריאת מגילה ממה שתקנו אנשי כנסת הגדולה, דהרי לא עקרו שם תקנת כנסת הגדול. ולא בטלו קריאת מגילה רק תקנו זמנים אחרים ולא מקרי עקירה אלא ע"כ דגם זה עקירה מקרי דהרי עכ"פ עקרו מזמן המוגבל וקבוע' ע"פ ב"ד קודם רק שאני ט"ב כמ"ש התוס' כיון דא"ר יוחנן (תענית ך"ט) אלו הוינא התם הוי קבעתי' בעשירי, וא"כ יש טעם וסברא לדחות דברי הקדמונים ובכה"ג אף ב"ד קטן יכול לבטל תקנת הקדמונים כשיטת הרמב"ם, וע"ז כיון ג"כ ר' יוחנן אלו הוינא התם קבעתי' בעשירי, היינו אלו שמעו המתקנים טעם שלי היו חוזרים לדעתי והיו מודים אל דברי, ור' יוחנן כיון שלא היה נשיא וראב"ד לא היה יכול בעצמו לבטל תקנת קדמונים אף בכה"ג אף דבדבר התלוי בדרשא וסברא יכול ב"ד קטן לבטל היינו ב"ד שלם דוקא, ורבי כיון שהי' נשיא וראש ב"ד היה סבר מטעם דר"י לבטל הצום מן תשיעי, ואולם כיון דלא הודו לו חכמים ולא הי' לו הסכמת בית דינו ע"ז, שוב אפי' רבינו הקדוש כחכם יחידי נחשב וא"י לבטל דברי ב"ד קדמון אפילו בסברא ודרשא:

*וניחא* ג"כ עפ"י זה דלק"מ קו' מרן הכ"מ דלשיטת רבינו דבסברא ודרשה יוכל ב"ד קטן לחלוק על הקדמונים, א"כ מה מקשה הש"ס בכל עת על דברי אמורא ממשנה או ברייתא, והרי בסברא ודרשא יוכל המורה לחלוק על המשנה או ברייתא, אולם כיון שהוכחנו דוקא ב"ד שלם בעינן שיבטלו דברי הקדמונים אפילו בדבר שתלוי רק בטעם וסברא אבל חכם יחידי לא, ולפ"ז ר' אשי וב"ד אף שלא היו גדולים כב"ד של רבינו הקדוש מ"מ הי' סיפוק בידם לבטל דברי המשנה במה שנוגע לסברא ודרשא, וכן ר"י הנשיא שהתיר השמן דוקא הוא וב"ד ביחד, וכן מ"ש ר' יוחנן שמא יבא ב"ד אחר וירבה בשיעורין, ודברי ר' אבא בר ממל אלו היה מי שימנה עמי הייתי מתיר מלאכה בחולו של מועד בכל אלו הזכירו דוקא ב"ד וכן אפילו הגאונים שהיו אחר הגמרא תקנו הרבה ענינים נגד דין הגמרא כמו התקנה להטיל על המלוה חרם סתם וכן תקנו שמשביעין הלוה בטענת אין לי, הרי עשו מעצמם דינים חדשים נגד דין הגמרא, והיינו מפני שגם הם ב"ד שלם יחד הי' אבל חכם יחידי לא, והש"ס מקשה בכל עת מן משנה וברייתא על מאמר יחיד דבודאי חכם יחידי א"י לבטל דברי חכמים במשנה וברייתא אפילו בדבר שתלוי בסברא רק ב"ד שלם צריכים ונכון [^2]:


[^1] *הגה* והא דמצינו (שבת קכ"ג ע"ב) דנחמי' בן חכלי' ביטל מקצת טלטול כלים והתירו וחזרו והתירו, וכן ר' יוחנן בן זכאי התיר תקנה מעיטור ירושלים בפירות, (ביצה ו' ע"א) צ"ל דב"ד שאמרו טלטול כלים לא הי' ב"ד שלם במנין רק מאליהם התנהגו באיסור, וכן תקנת עיטור שוקי ירושלים בפירות לא היתה קודם ריב"ז יוצאת מב"ד הגדול, רק מפי איזה חכמים לבד והיה סיפוק ביד ריב"ז שהיה נשיא וראש סנהדרין, ולדעת מרן הכ"מ פ"ב מה' ממרים ג"כ גדול הי' מב"ד המתקנין, לבטל דברי ב"ד שקדמוהו, אבל ב"ד של ע"א אין לך מנין גדול מהם, וכ"כ הרמב"ם פ"ט מה' סנהדרין ה"ב דב"ד הגדול שבא להם מחלוקת דנין אלו נגד אלו עד שיפטרוהו או יתחייב, ואם לאו פוטרין אותו משום דאין מוספין על ב"ד של ע"א ע"ש, והרב משנה למלך תמה שם מש"ס פ"ק דבוריות מאה שישבו להורות אינם חייבים עד שיורו כלם, ואיך משכחת מאה לדעת הרמב"ם אחר שאין מוספין על ב"ד של ע"א אפילו בנחלקו מכ"ש בתחילת דין, ובפרט היכי יליף ר' יונתן מקרא דכ' מעיני כל העדה, הרי הקרא אינו מדבר רק בהוה ובמה שהוא הכרח להוראה ע"ש שהניח בצ"ע, ונ"ל דדברי הרמב"ם נכונים מאוד דבאמת אין אפשרות למנין גדול משיעור הקבוע ע"פ דין תורה, וזה דוקא למסקנא דקי"ל דכל אתי להורות עד שישבו כלם וכפי אשר הסברנו לעיל בא הקרא להורות דלא נאמר דרק ע"פ הרוב לבד נחתך הדין, אלא בעי כלם והיכי שישבו כלם והכריעו הרוב שוב נחתך הדין ע"פ כלם דהמיעוט מוכרחים בחוק התורה להתהפך לדעת הרוב והמשפט יוצא אחר ההכרעה מפי ב"ד של ך"ג או ע"א כי המתנגדים בתחילת המו"מ העומדים בסוף ההכרעה על ימין המרובים, ושוב כיון דבכל הכרעת ב"ד יש לנו דוקא מנין שלם החלטת כל החכמים יחד א"כ אין לך שיעור למעלה, אבל לפי הס"ד דחשבנו דאין צריך שישבו כלם וא"צ רובו מתוך כלו ורק הרוב מכריע מספיק, ואפשר בב"ד של ך"ג אם ישבו רק ט"ו דיינים מספיק לחיתוך הדין וא"כ אין לנו שיעור קבועה למנין ב"ד פעם נחתך הדין במרובין לבד ופעם בך"ג ואין שיעור למנין היושבים, ועוד דלפי הס"ד בדיני נפשות נחתך ע"פ הרוב ובהוראה כיון דכ' כל צריך להיות הורו כלם דוקא, כמו שאמרו בתוספתא חומר בהוראה מדיני נפשות דגבי' הוראה לא הלכו בתר רוב כמו בדיני נפשות, וא"כ אין שיעור קבועה לסנהדרין כמה יהיה מנין שלהם לחיתוך הדין, דהרוב בכ"מ אינו שוה וא"כ הה"ד דיש אפשרות למנין יותר גדול מע"א ומנין גדול מכריע יותר, אבל לפי המסקנא דרובו מתוך כלו ובנחתך ע"פ הרוב נחתך על פי כלם מקרי, שוב בודאי כיון דיש לנו שיעור קבוע איך לך מנין גדול להוראה ואפילו עשרת אלפים דיינים לא יכריעו על מנין ע"א וז"ב מאוד ומה דמצינו ק"ך זקנים וע"ב זקנים יתבאר במ"א:

[^2] *הגה* וראיתי בגליון התוס' (מגילה ה' ע"ב) דהך דביקש רבי לעקור את ט"ב הסביר לדעת התוס' עד"ז כיון דאר"י אלו הוינא התם הוי קבעתי' בעשירי, ודאי ר"י בעצמו לא היה בידו להכריע נגד כל החכמים אשר קבעו בתשיעי אלא שע"כ גם אז בשעת קביעות היה שם הרבה חכמים אשר ג"כ סברו סברת ר"י לקובעו בעשירי ובכה"ג היכי שאין המתקנין בדיעה אחת שוב לא שייך כלל זה דאין ב"ד יכול לבטל דברי ב"ד חבירו כדאמרינן פ"ק דעדיות ע"כ תוכן דבריהם, אולם המעיין לשון המשנה דעדיות למה נזכרו דברי היחיד בין המרובים שאם יראו ב"ד דעת היחיד יסמכו עליו וכו' ראינו דוקא היכי דנזכר דעת היחיד במשנה אז ראינו שלא בטל רבינו הקדוש דברי היחיד לגמרי כמו שיבואר לקמן אז עושים לפעמים כהיחיד, אבל בענין קביעות יום צום מחורבן בית קדשנו לא מצינו במשנה דיעות חלוקות, ולא נזכר בכ"מ רק ט' באב ולא עשירי באב, ואין זכר במשנה סוף תענית ג"כ שבעת קביעת צום ט"ב היה פירוד הדיעות בין המתקנים בזה ואפילו נניח דהיה בשעה מו"מ חלוקי דיעות נתבטלו דעת המועטים לגמרי, ובאופן זה שוב הדין דאין ב"ד יכול לבטל בתקפו עומד כל זמן שלא נשאר במשנה רמז לדיעה זאת וא"כ אין מקום לפי' הגהת התוס' בזה, א"ו העיקר כמ"ש כיון שהוא מלתא דתליא בסברא אם התחלת הפורעניות הוא מוכשר לצום או עת שהיה עיקר הצרה, ומפ"ז רצה רבינו הקדוש לבטל אף שהיה קטן מהמתקנים כי סבר שיסכימו עמו בית דינו, וב"ד שלם אפילו קטן מהמתקנים יכול לבטל בדבר דתלי' בסברא ונכון:
<h3>פרק שביעי</h3>
% פרק שביעי

*עתה* נבא לבאר דברי המשנה פ"א דעדיות משנה ה' אשר קשים מאוד להולמם, שאמרה בתחילה למה נזכרו דברי היחיד בין המרובים אחר שאין הלכה רק כהמרובים שאם יראה ב"ד דעת ביחי' ויסמוך עליו שאין ב"ד יכול לבטל דברי ב"ד אא"כ גדול בחכמה ובמנין, ולכאורה כיון דאין ב"ד יכול לבטל דברי ב"ד דברי חברו מדוע יסמכו באמת על היחי' כיון שרבים חולקים עליו ומשנה השנית מוקשה יותר דאמר ר' יהודא למה מזכירין דברי היחי' בין המרובין לבטלם שאם יבא אדם ויאמר כך שמעתי יאמרו כברי פלוני שמעת, ואין הלכה כדבריו, ולכאורה למה לי' טעם שני ומדוע לא הספיק לו טעם הראשון, וכבר רבו בזה הפירושים, ואולם עיקר הפי' הוא ע"פ היסודות קבועות אשר אספתי במאמר זה, והמשנה כללה אותם כאן בדברים מועטים, נתבאר לעיל:

*א* אחרי רבים להטות ברובו דסנהדרין הוא דבר תורה ומחוייבים המועטים לעשות כהמרובים ולהתהפך לסברתם ג"כ:

*ב* צריך דוקא רובו מתוך כלו ואז נתהפך המיעוט לדעת הרוב והורו כלם מקרי ואז נתחקה המשפט לדין תורה היכי שהיו שני הצדדים בישיבה אחת ואין בטל לעולם:

*ג* היכי שלא הי' החולקים עם המתקנים בישיבה אחת אין כאן רובו דאורייתא רק דעת נוטה יחי' ורבים הלכה כרבים, והיכי שנראה לאמורא דעת היחי' יוכל באמת לפסוק כדעתו אחרי שלא בטלו דעת החולק עדיין ע"י שעמדו למנין להכריע נגדו, ומפ"ז תמצא בכ"מ דמקשה הש"ס על דברי אמורא ממשנה או ברייתא ומתרץ דבריו הוא דאמר כהאי תנא, היינו אע"פ דענין משנה דלא כוותי' מ"מ יכול לסמוך על דעת היחי' אחר שלא הכריעו נגדו בעמידה למנין מתוך ישיבת כלם:

*ועתה* הנה על רוב המחלוקת שבאו במשנה בכלם לא היו הצדדים המתלוחמים בישיבה אחת, ולא היה ע"פ הרוב ב"ד הגדול, רק כ"א דן והורה במקומו כמו ר"ע ור"ט ור"א ור"י כל אחד היה ראש רק לבני ישיבתו ולעירו רק היה נודע להתלמידים דיעות רבותיהם, והמסדר אסף כל הדיעות כלם במשנה והביא דיעות המרובין ודיעות היחידי' החולקין, והנה שאלו במשנה דעדיות על מחלוקת אלו ביחי' נגד רבים שהלכה כרבים נגד יחי' ולמה הזכיר המסדר דעת היחי', והשיבו שאם יראה ב"ד אחרון דעת יחי' במשנה ויהיו נראה בעיניהם דעתו יכולים לסמוך עליו, דאם לא היה במשנה שום זכר לדעת היחי', אזי היינו אומרים דע"כ ב"ד של מסדרי המשנה בטלו דעת היחי' לגמרי ע"י מנין שלהם, ובאופן זה שוב אין לחלוק על סתם משנה כיון שנתבטלה דיעה יחידית זאת לגמרי ע"י עמידה למנין, ולא תקום ולא תהיה עוד ולא תתקיים דיעה זאת בשום פעם ומפ"ז הביאו המסדרים דעת היחידים במשנה, להורות שלא נתבטלו דעת היחידים במנין הרוב המכריעים, ועדיין יכולים בדור אחרון לסמוך על היחיד, וזה שאמרו אין ב"ד יכול לבטל דברי ב"ד חברו אא"כ גדול וכו' הוא נתינת טעם דמפ"ז הזכיר מסדר המשנה דיעות אלו כדי שיסמכו עליו בזמן אחרון, שאם היה סותם המשנה כדעת המרובים שוב אין לחלוק על סתם משנה דסתימת המשנה נקרא עמידה למנין ע"י חכמי הזמן שהי' אז, ומפ"ז הדבר נוהג בכל הש"ס דיוכל אמורא לפסוק כדעת יחיד נגד רבים שביון שנזכר דעת היחיד במשנה ע"כ משום טעם הזה להראות כי לא נתבטלה דיעה יחידה זאת לגמרי זאת היא כוונת משנה הראשונה:

*אולם* תירץ זה אינו מספיק רק לרוב המחלוקת הנזכרים במשנה, אחר שלא עמדו עליהם למנין קודם שנסדרה המשנה, ובאלו אע"ג דקי"ל יחיד ורבים הלכה כרבים, מ"מ עדיין יש לפסוק כהיחיד בדור אחרון, אבל מהנעשה באותן הענינים אשר נמצאו במשנה דנמנו וגמרו על איזה מחלוקת ובטלו דעת היחידים במנין כמו במשנה פ"ד דמקוואות המניח כלים תחת הצינור נמנו ורבו ב"ש על ב"ה, וכן סוף פ"ד דידים נמנו ורבו על עריבת הרגלים שהיא טמאה, שר' עקיבא מטהרה, וכן ד' דברים של עקבי' שנמנו ורבו עליו חכמי זמנו ובטלו דבריו, והנה אלו הדיעות אשר נתבטלו במנין ע"י המרובין לא יתקיימו בשום פעם עוד, ובאלו הדברים קשה למה נזכרו דברי היחידים במשנה אחר שרבו עליהם להכריע במנין שוב אצלינו המה בלי תועל' כלל, וזה שהוסי' התנא בלשונו למה נזכרו דברי היחיד בין המרובין לבטלן היינו אותן הענינים שנמנו וגמרו עליהם, היה לו למסדר המשנה לסתום ולקצר ולמה זכר מחלוקת אלו שלא יגיע לנו תועלת מהם בשום פעם, ואמרו כי הסיבה באלו הענינים, כדי שאם יבא א' ויאמר כך שמעתי יאמרו לו כאיש פלוני שמעת שנדחו דבריו, כמו שאמר עקבי' לבנו קודם מותו אני שמעתי מהמרובים, ופירוש זה הוא פירוש הרמב"ם שמשנה השנית תדבר מאותן המחלוקת אשר דעת היחידים נתבטלו לגמרי, אולם לא באר היטב, מתי יוכלו בזמן אחרון להצדיק דברי המועטים, ומתי נתבטלו לגמרי, אבל לפי דברינו נתבארו הדברים היטב, דאותן הדברים שזכרו במשנה שנמנו ורבו ונתבטלו המועטים במנין שוב לא יעמדו לעולם, אחר העקרים שקבענו למעלה:

*ועיין* הקדמת רבינו לפי' המשנה שכ' ג"כ זאת וז"ל והטעם שהצריכו לכתוב שני הדיעות הוא מה שאומר אלו הי' נכתבו הלכות פסוקו' ונדחו דברי היחיד, אפשר שיבא אדם שקבל הפך ממה שאמרו הלכה, ומפ"ז כשיהי' כתובות אלו הדיעות יהיה נגדר זה הפרץ, אבל הטעם שהצריכו לכתוב דברי היחיד ורבים הוא מפני שאפשר להיות הלכה כיחיד, וע"כ בא ללמדך כשתהיה הלכה פשוטה אפי' ליחיד שומעין אע"פ שחולקין עליו רבים ע"ש, הרי ביאר לנו רבינו גם שם כי במשנה שתי הבבות המה ענינים נפרדים, משנה א' תדבר מהלכות אשר אפשר להיות הלכה כיחיד, ומשנה השנית תדבר מאותן הלכות היחידים שנתבטלו לגמרי ואין עושין כהיחי' בשום פעם, אולם לא ביאר מתי ואנכי הצעי' מצאתי המפתח בעז"ה כי הכוונה על אלו המשניות אשר נזכר בהם שנמנו וגמרו לבטל דעת היחידים אזי נדחו לגמרי ולא יהיה להם מקום בשום פעם וזה אמת:

*ומה* מאד תשמח נפשי שמצאתי ירושלמי מפורש שמפרש ג"כ בבא השנית של המשנה דעדיות היינו דברי ר"י שאמר למה נזכר דברי היחיד לבטלן הכוונה על אותן הלכות אשר נמנו וגמרו בהם, וז"ל פ"א דשביעית דבמשנה אמרו עד אימתי חורשין בשדה האילן ערב שביעית ב"ש אומרים כל זמן שיפה לפרי ובית הלל אומרים עד עצרת, ואמרו שם רבן גמליאל ובית דינו התירו באיסור שני פרקים הראשונים היינו שהתירו לחרוש בזמן שאסרו ב"ש וב"ה, וקאמר שם ר' יוחנן בעי לא כן תנינן אין ב"ד יכול לבטל דברי ב"ד חבירו אא"כ גדול ממנו בחכמה וכו' ור"ג וב"ד מבטלין תקנת ב"ש וב"ה, ומשני תנאי היה בתקנת הראשונים שאם בקשו לחרוש יחרשו, ומקשה הירושלמי ויעקרו אותו מן המשנה, היינו כיון שר"ג וב"ד התירו לגמרי שוב דברי ב"ש וב"ה באיסור חרישה ערב שביעית אך למותר במשנה, כיון שדור אחרון התירו לגמרי, ומשני שאם בקשו לחזור יחזרו דר"ג וב"ד לא עקרו לגמרי התקנה ויוכל עדיין לחזור לאיסורו, והתיבו הרי פרשת מלואים ופרשת המבול יעקרו מן המשנה היינו כמו שמצינו הלכות מפוזרות בעניני מלואים וכן מצינו משניות וברייתות שמתעסקות לבאר אם אנשי דור המבול יש להם חלק לעולם הבא או לא, ואחר שפ' מלואים איננו רק מצות שעה ואינו לדורות, וכן פ' דור המבול אין נ"מ לדינא מן פלוגתות אלו, ובכל זאת נשנו במשנה משום דרוש וקבל שכר לבאר המקראות בכתבי קודש ע' רמב"ן ס' המצות שורש שלישי, וא"כ גם משנה דאיסור שני פרקים אע"פ שאין עתה לנו תועלת מזה נשנית כדי להגדיל תורה, ור' מנא השיב כהא דתנינן למה נשנו דברי היחיד בין המרובין לבטלן כדי שאם יאמר אחד כך שמעתי יאמרו כדברי פלוני שמעת, כך אם יבא אחד ויאמר שמעתי שאסור לחרוש ערב שביעית יאמרו לו באיסור ב' פרקים הראשונים שמעת, היינו דתירץ ר' מנא דהמשנה בעצמה כבר תירצה על קו' זאת דלמה נזכרו דברי היחיד בין המרובין לבטלן היינו כמו בענין שלנו דר"ג וב"ד נמנו וגמרו לבטל תקנת ב"ש וב"ה, ומ"מ אין עוקרין מן המשנה האיסור דשני פרקים שאם יבא אחד ויאמר שמעתי שאסור יאמרו לו שמעת בזמן שהייתה עדיין תקנת ב"ש וב"ה נוהג, הרי שגם דעת הירושלמי מפורש שמשנה שניה דעדיות היינו דברי ר' יהודא תדבר מענינים שנמנו וגמרו ונתבטלו דעת הראשונים והיחידים ע"י עמידה למנין ולא יתקיימו לעולם וזה אמת:

*ומפ"ז* קי"ל בכל מקום הלכה כסתם משנה מפני דרבינו הקדוש וב"ד עמדו למנין על כל הלכה, ונשאו ונתנו בדבר בטעמי הלכות והסברות עד שחתכו הדין ועד שהחריצו המשפ' על כל דבר וראה רבי אף דבר יחיד ממחלוקת הקודמות אשר הי' ערוכות לפניו וסתמו כדי שיהא הלכה כמותו, ואותן המחלוקת אשר השאיר קיים במשנה עשה במכוין כדי שיוכלו בדור אחרון לעשות כהיחיד, ועפ"ז תבין ג"כ מה שאמרו בקצת מקומות רב תנא הוא ופליג, והיינו מפני שהיה מבית דינו של רבינו ובאותן ההלכות אשר סתם רבי בזולת הסכמתו א"כ נתבטלה עמידה למנין של רבי כמ"ש לעיל דאם היה חכם ראוי להוראה חוץ למנין לא מקרי רובו מתוך כולו, ותוכל עפ"ז ג"כ להסיר קו' חות יאיר סי' צ"ד דמ"ט פעם אמרו רב תנא הוא ופליג ופעם מקשה על רב מן המשנה אבל האמת דרב היה מב"ד של רבי ובאותן הענינים שהיה רב בישיבה אחת עמו, בין הסכים לדעת רבינו הקדוש בין חלק אז ועשו הב"ד הסכמה מוחלטת לסתור דבריו, הנה בכגון זה אין לאחר סתימת המשנה כלום אחר שהלכות אלו נחלטו ע"י עמידה למנין אבל באותן ההלכות סתומות אשר נסתמו זולתו באמת יוכל לחלוק: ועפ"ז הבנתי ג"כ מה דסתם רבי במשנה ג"פ דקטנה אין לה קנס (כתובות ך"ח ודף מ' חולין ך"ו) ולא הביא רבי דעת החכמים החולקים רק עשאה סתם משנה, ובכל זאת אמרו בגמרא בכ"מ אמר רב זו דברי ר"מ אבל חכמים אומרים קטנה יש לה קנס וכן הלכה, וזה ענין חדש שנסתר סתימת המשנה, אבל עתה ניחא דדוקא רב כיון שהוא תנא מב"ד של רבי ולא היה אז בשעת הסתימה, ומפ"ז אמר שפיר דלרבי נראו דברי ר"מ וסתם כדי שיהיה הלכה כדבריו, ורב פליג וס"ל דהלכה כחכמי', וע' ג"כ (ב"ק ע"ו וב"מ ע"ו) דמוקי רב להך סתם משנה דכל המשנה ידו על התחתונה כר' דוסא, דדוקא רב יוכל לחלוק מפני שהיה מבית דינו שלו, וכן ר' חייא אשר ג"כ מבית דינו של רבי היה יוכל לחלוק על סתם משנה בהלכות אלו שלא היה במנין, ע' (יבמות צ"ב ע"א) דסתמה המשנה דיש ממזר מזקוקה ליבם ואף על גב (ביבמות מ"ט) יש מחלוקת בזה מ"מ מחלוקת ואח"כ סתם הלכה כסתם, בכ"ז ביד ר"ח לומר דאין הלכה כסתם זה מפני שאינו רק דברי יחיד ע"ש, ועיין רש"י (סנהדרין ל"ג ע"א) דמפ"ז יש עדיפת לטעה בדבר מצוה על טעה בדברי ר' חייא ור' אושעיא מפני שרבי סדר המשנה בב"ד ותלמידיו והם הסכימו על ענינים אלו, ומפ"ז הלכה רווחת אצלינו (יבמות מ"ב) דסתם במשנה ומחלוקת בברייתא אין הלכה כברייתא, ועיין רשב"ם (ב"ב ע"ט ע"ב) ד"ה יחידאה אע"ג דאמרינן על המשנה דיחידאי הוא ור' נתן שנאה מ"מ הלכה כסתם משנה, מפני דסתם במשנה ומחלוקת בברייתא הלכה כסתם, ורק היכי שר' חייא או רב אמרו בפירוש על המשנה דיחידאי והלכה כרבים, אז דחינן דין דמשנה, אבל באיש אחר שאמר על דין המשנה יחידאי הוא לא דחינן סתם משנה:

*והא* דלא אמרו ר' יוחנן תנא הוא ופליג הרי גם הוא היה מב"ד של רבי, וע' תוס' (כתובות ח' ע"א) דהתעוררו בזה והטעם מפני דר' יוחנן היה עדיין קטן בזמן רבי ולא היה ראוי להוראה, וע' (חולין דף קל"ז ע"ב) דאמר דהוי זקוקי דנור נפקין מפומי דרבי לפומי דרב ולא הוי ידע מה קאמר, וכן שמואל היה עדיין רך בשנים, שהרי אבוה דשמואל הוא בר מחלקותו של רב ור' יוחנן כ' לקדם חברנו לשמואל ולרב לקדם רבינו (חולין צ"ה ע"ב), ומזה תצדק ג"כ שיטת הראב"ד בהשגתו להקדמת הרמב"ם לס' משנה תורה שחישב רבינו ר' יוחנן ושמואל לב"ד של רבי והראב"ד חולק דרק ר"ח ולוי הי' מב"ד של רבי ולא שמואל ורבי יוחנן, ומכאן הוא ראי' גמורה דאם היו מב"ד של רבי א"כ היו יכולין לחלוק על סתם משנה כמו ר"ח ורב, היכי שהסתימה היתה בהעדרם ולא הוי רובו מתוך כלו, אבל כיון שלא היו מב"ד ולא הגיעו להוראה אז בשעה שנסתמה המשנה, ומפ"ז לא מצינו בכ"מ ר' יוחנן תנא ופליג שמואל תנא ופליג, וע' יד מלאכי סי' תקצ"ג, והא דמצינו ב"ק ר"פ שור שנגח את הפרה דאמר שמואל על סתם משנה זו דברי סומכס אבל חכמים אומרים המוציא מחברו עליו הראי', ראינו דגם שמואל אומר דאין הלכה כסתם וכן נשאר פסק ההלכה דלא כסתם משנה, אולם כאן לא מפני דברי שמואל נדחה סתם משנה זאת, רק מפני שרבי בעצמו סתם לעיל (ב"ק ל"ה ע"ב) דין זה דהמוציא מחברו עליו הראי' שוב הוי תרי סתמי דסתרי אהדדי, אבל נגד שאר סת"מ אין מקום לאמורא לחלוק ולתלות בדעת יחיד שנמצא בברייתא, מפני דסתימת המשנה הוי דבר שבמנין ונדחה דברי היחיד לגמרי ואין בסברת היחיד כדי סמוכה:

*עוד* ראי' לדבר דהרי שמואל חייש בכ"מ ליחודאי, (יבמות פ"ג ע"ב) היינו אף שלא נאמר במשנה רק דעת תנא א' מ"מ דינו כסתם משנה, וראינו כתובות ר"פ אע"פ דאמרו במשנה דכל הפוחת לבתולה מן מאתים ולאלמנה ממנה הרי זה בעילת זנות, ואמר שמואל (כתובות נ"ז ע"ב) זו דברי ר"מ אבל חכמים אומרים משהא אדם אשתו בלא כתובה וכו', ומ"מ אין הלכה כחכמים בזה רק הלכה כסתם משנה אע"ג דחכמים פליגי על ר"מ לפי דברי שמואל (וע' ריש מגילה ובכורות דף ל' ע"א) משום דרק ר"ח ורב להם הרשות נתונה לחלוק ולדחות הלכות סתומות ולומר דהם יחידאי מפני שהי' מב"ד של רבי ונעשו אז שלא בהסכמתם ונתבטל המנין והסתימה של רבי, ויקר אצלי ענין זה כי הוא ענין חדש ולא התעורר בו שום איש [^1]:


[^1] *הגה* וע"פ הדברים שבארנו תשכיל ותדע אחר שר' אשי וב"ד הי' ב"ד שלם מכל החכמים שנתקבצו יחד, ונתנו כללי הוראה על כל דבר ולא השאירו שום דבר ספק שלא יהיה אפשר לברר פסקי הלכות ע"י הכללים אלו, א"כ אין אחר דבריהם כלום, שג"ז נקרא דבר שבמנין וצריך מנין אחר לבטל דעתם והחלטתם ואין לנו מנין אחר כמותם, הגאונים הי' נחלקים בשתי הישיבות ולא נתקבצו יחד ובכל זאת בקצת דברים מה שבא עליהם אז הסכמת כל הגאונים יחד, בטלו קצת דיני הגמרא ג"כ, וגם על הוראות הגאונים באופן זה אין להרהר, כמ"ש הפוסקים שקשה לחלוק ע"ד גאון ובשר ששהא ג' ימים בלי מליחה אינו רק חומרת גאונים ונתקבל בכל העולם, אבל ב"ד של ר' יוחנן ובתרייהו שסיימו את הירושלמי לא הי' יכולין להקרא ב"ד שלם במנין שיהיה הכרעה רובו מתוך כלו, מפני שעדיין נשארו חכמי בבל שלא היו במנין, ולא הוי מנין שלם, אבל בזמן חתימות הבבלי לא נשארו חכמים בארץ ישראל עוסקים בהלכות, ומפ"ז הלכה כבבלי נגד הירושלמי, ויפה כתב הרמב"ם בהקדמתו לס' מ"ת שכופין כל מקום לילך אחר התלמוד בבלי:
<h3>פרק ח</h3>
% פרק ח

*ואחר* שהי' ה' בעזרנו לבאר וללבן השמועות נשאתי עיני לראות דברי המשתד"ל, הנה הביא פי' המשנה זאת דעדיות בשם חכם א' דהך דאין ב"ד יכול לבטל דברי ב"ד חברו, היינו דוקא חבירו בזמן א' לפי הכלל דחכם שאסר אין חבירו רשאי להתיר, והנה חוץ מזה שדבר זה סותר ומתנגד לפוסקים ראשונים ואחרונים שקבעו פסק הלכה כסתם דאף ב"ד אחרון אינו יכול לחלוק על ב"ד ראשון, אלא כל סוגיות הש"ס המתעסקות באלו הענינים סותרים דבר זה, ואמרו בפשיטות דלפי דין המשנה דעדיות אף ב"ד אחרון לא יוכל לבטל דברי ב"ד קדמון ע' (ריש מגילה וריש מ"ק גיטין ל"ו ע"ז ל"ו ירושלמי פ"א דשבועות) בכל אלו המקומות מקשה הש"ס ממשנה דעדיות דאי אפשר לבטל דברי ב"ד ראשון ועשייתם, ובאמת גם הטוען המשתד"ל דחה פירושו של חכם זה, וכן ראיתי באמת שטענו עליו מסוגיות אלו, ואולם הטוען הזה יצא לידון ג"כ בדבר החדש אשר סותר סוגיית הש"ס, ולדעתו משפט מוחלט זה, דאין ב"ד יכול לבטל דברי ב"ד חבירו, חידש רבי מעצמו, ולעצמו היה דורש למען לא יוכלו לבטל דבריו בשום פעם, אבל קודם זמנו היה כל ב"ד שליט בדורו לטהר ולטמא לרחק ולקרב, כפי שנראה בעיניו אף אם מתנגדים לדברי ב"ד הראשון, לא היה עדיין שום ב"ד נבזה בעיניו להעריך עצמו פחות מב"ד שקדמו, אמנם רבינו הקדוש היה הראשון שרצה ליקח עטרה זאת לעצמו וגזר שאין ביד ב"ד אחרון לחלוק על סתימותיו ע"כ תוכן דברי הטוען, הנה גם סברא זאת נסתרת מרפ"ק דמגילה, דמקשה הש"ס על דורות שקדמו לרבי איך יוכלו לבטל הזמן שמוגבל מאנשי כנסת הגדולה, וכן מה שהקשו בריש מועד קטן ובירושלמי פ"ק דשביעית, על שהתיר רבן גמליאל ובית דינו חרישה בשביעית וחולק על תקנת ב"ש וב"ה, והרי אין ב"ד יכול לבטל דברי ב"ד חבירו, והרי ר"ג דיבנה קדם לרבי ולפי דעת המשתד"ל הרי רק רבי היה המחדש בדבר, וכבר ראיתי שהתעוררו עליו שהעלים עין במכוון מאלו המקומות, ואנכי לא אבא הנה נגדו במקל חובלים כי אחשוב האמת יהיה עד לעצמו:

*בראשון* הנה לפי הנראה בבא ראשונה מן המשנה למה נזכרו דברי היחיד בין המרובים שמא יראה ב"ד ויסמכו עליו עדיין מסודר היה לפני ר' יהודא, ור' יהודא היה בדור קדום לרבי ובלי ספק כל ענין מאמר הוא ממשניות הקודמות, נוסף ע"ז ידענו כי עדיות בו ביום נשנית, היינו בזמן שנעשה ר"א בן עזרי' לנשיא (ברכות דף ך"ח ע"א) וגם הרבה מסכתות נסדרו בזמן קודם הרבה, ע' חכם צבי סימן י' שהביא ראיה מסוף כלים שאמר ר' יוסי אשריך כלים שנכנסת בטומאה ויצאת בטהרה:

*ול"נ* עוד ראי' ע"ז ירושלמי מעשר שני רפ"ה זינא שאל לרבי מה נתני כרם רביעי או נטע רבעי, א"ל פיקו שאלין לר' יצחק רובא דבחנת לי' כל מתנייתא, א"ל קדמאי כרם רבעי ע"ש הרי ראי' מפורשת שרבי סדר רק משניות קדומות ואמר שלפני ר' יצחק נבחנו המשניות בסדר ובגירסא היותר נאות ורבי עצמו היה מסופק בגירסת משנה הישנה, וע' תוס' (ב"ק צ"ד ע"ב) ד'"ה בימי רבי נשנית משנה זאת, ועוד היו לנו משניות קדומות אפילו בימי הנביאים ע' (שבת קכ"ג ע"ב) דמשניות דפ"ק דביצה באיסור טלטול נשנו וג' דינים במשנה בזמן נחמי' נשנו, וע' משנה (סנהדרין מ"א ע"א) שנשנית משנה בזמן שהיה רבן יוחנן בן זכאי תלמיד יושב לפני רבו, וכן לשון ברייתא מובא (פסחים ק"ז ע"ב) אפילו אגריפס המלך שהיה רגיל לאכול בג' שעות, אותו היום לא יאכל ונראה ממרוצת הסיפור כי נשנית בזמן שאגריפס היה עדיין בחיים, ולקח התנא התנהגותו למשל, ובפרט עדיות לא הוסיף בה רבי מאומה רק סדר אותה כמו שמקובלת אצלו, והך שאלה דלמה מזכירין דברי היחיד בין המרובים בא על סדר המשניות הקדמוניות שקדמו לרבינו הקדוש הרבה:

*ומ"ש* הטוען דע"כ קודם רבי לא היה דבר זה לחוק שהרי מצינו הרבה ענינים שהיו נהוגים בדור קודם בלי פקפוק ובאו ב"ד שלאחריהם ובטלו דבריהם, לדוגמא (כתובות נ"ו גיטין דף נ"ד) זו משנה ראשונה אבל ב"ד של אחריהם אמרו, וכן בסוטה רפ"ה עתידה דור אחר לטהר ככר שלישי, ובנזיר רפ"ו עד שבא ר"ע ולימד וכן בפ"ג דסנהדרין זו משנת ר"ע אבל משנה ראשונה דודו ובן דודו, וכן פ"ט דנדרים משנה ראשונה אותם ימים אסורה ושאר ימים מותרת עד שבא ר"ע ולימד נדר שהותר מקצתו הותר כלו, ועתה איך אפשרות למשנה אחרונה, לחלוק על משנה ראשונה שהיו מתנהגים אחרי' כל העם מקצה, וכן ר"ע עצמו איך היה הכח בידו לדחות דברי הקדמונים, אלא ודאי רק רבי חדש זאת ובדורות.הקדמוני' היה כל חכם דן כפי דעתו מבלי להשגיח אם יסתרו דבריו את החלטת הקדמונים או לא, כן המה ראיותיו של הטוען המשתד"ל:

*והנה* מה דסיים דאף חכם יחידי היה בידו שלא לפסוק כמשנה ראשונה ולבטל הוראה שלימה מב"ד קודם, אולם לפנינו ש"ס ערוכה (ביצה ה' ע"א) דבר שבמנין צריך מנין אחר להתירו ונלמד מקרא, ובהך דעיטור שוקי ירושלים בפירות נאמר כבר נמנה חבירך עליך והתירו, הרי דחכמים במנין צריכים אבל לא חכם יחידי, ומהך דבא ר"ע ולימד שלא במשנה ראשונה שהביא הטוען, מיירי שב"ד הראשון לא היה ב"ד שלם רק חכם יחידי הנהיג העם אחר דעתו אבל לא יצאה הוראה ראשונה מב"ד הגדול בעמידה למנין, וכן מצינו (כתובות דף י"ב ע"א) ב"ד של כהני' היו מגבים לבתולה ד' מאות זוז ולא מיחו בהם חכמים, ראינו דב"ד היו כפופים לחכמים ע' ר"פ שני דייני גזירות, וגם כאן ב"ד הראשון היו ב"ד בעירם לבד ולא ב"ד הגדול, וכן ראינו (פסחים פ"ח ע"א) מכנה הש"ס דברי ב"ה בשם משנה ראשונה וידענו דב"ה אינם מכונים ב"ד הגדול מפני שלא עמדו למנין עם ב"ש ונחשבו שני בתי דינים, ועוד כי הכלל דאין ב"ד יכול לבטל דברי ב"ד הקודם היינו להקל על גזירות וחומרות הקדמונים אין כח בידם אבל להחמיר על דבריהם כל הש"ס מלא מזה דבכל פעם עמדו דור אחר דור לעשות משמרת ~ודגר~{וגדר} למען לא יגעו בגופי תורה, ואפילו פוסקים אחרונים מוסיפים בכל פעם חומרות וגזירות חדשות, מה שלא ידעו הקדמונים ומה שמותר לגמרי ע"פ הגמרא, וע' תוס' (גיטין ל"ו ע"ב) ד"ה אלא שהוכיחו דרשאי להחמיר בכל עת כמו שמצינו בי"ח דבר, וכן אסרו בדור אחרון שחיטת כותי, וא"כ הראי' (כתובות נ"ו) שהביא הטוען שם החמירו ב"ד האחרון אפילו הגיע זמן לנישואין אסורה לאכול בתרומה ואין זה ביטול רק הוספה להחמיר מה שנהגו בראשונה להקל:

*וכן* לענין הפקר ממון הדין ג"כ דאפילו ב"ד קטן יכולין להפקיר ממון, ואפילו הגאונים שהיו אחר חתימת התלמוד תקנו תקנות נגד דין הגמרא, כמו שתקנו שבעל חוב וכתובת אשה גובין ממטלטלי דיתמי, וע' רמב"ם פט"ז מה' אישות ה"ח שזה תיקון גדול ודבר שבמנין, אע"ג שבהלכה ט' כ' שמתישבין בדבר זה הרבה ואין תקנת הגאונים כתנאי כתובה שהיא תקנת הסנהדרין שיוציא ממון מן היורשים ע"ש, מ"מ ענינים אלו נתפשטו בכל העולם, וכן הנהיגו דינא דמתיבתא לאשה מורדת נגד דין הגמרא ע' אהע"ז סי' ע"ז, וכן הנהיגו תקנת שו"ם אהע"ז פי' נ"ג ועקרו ירושת הבעל אשר לדעת רוב הפוסקים הוא דבר תורה, וכן תקנת טילוטילא אהע"ז סי' קי"ח שגרעו בה הכתובה אם עולה יותר מחצי נכסי בעלה, וכדומה הרבה מה שתקנו בדבר שבממון ועקרו אפילו איסור תורה כמו בפרוזבל (גיטין לו), וכן (יבמות פ"ט ע"ב) לענין ירושת הבעל, אף דקידושי קטנה דרבנן מ"מ לענין דבר שבממון הפקירו נכסי יורשים, וע' (יבמות ע"ט ע"ב) בימי רבי בקשו להתיר נתינים וכ' התוס' שם דאין זה בכלל אין ב"ד יכול לבטל דברי ב"ד חברו, דהפקר ב"ד שאני וכ"כ רש"י שם, וע' משנה למלך פי"ד מה' מלוה הי"ד באריכות, ועתה ברוב הראיות שהביא הטוען המה דבר שבממון ואף ב"ד קטן יכול להפקיר, וע' משנה (גיטין נ"ד ע"ב) דלמשנה ראשונה לקח מסקריקון ואח"כ מבעלים מכרו בטל מפני שהוא גזל, וב"ד של אחריהם תקנו להעמיד מקח ברשות לוקח רק צריך לשלם לו חלק רביעי, וכן בהך דרבי הושיב ב"ד ונמנו שאם שהתה בפני סריקון י"ב חודש זכה, בכל אלו דבר שבממון הם:

*ומה* שהביא מהך דפ"ט דנדרים שם לא נזכר רק בראשונה דמשמע שלא היה הוראה הראשונה יוצאת מב"ד הגדול רק מאיזו יחידי', ובפרט הדין שדרשו ב"ד שלאחריה' דנדר שהות' מקצתו הותר כולה היא ענין סברא ודרשא ובכה"ג אף ב"ד קטן יכול לבטל וכן בפ"ה דנזיר דרש ר"ע משרת, וכן פ"ה דסוטה עתיד דור אחר לטהר ככר שלישי וכן פסול קורבה בהך דפ"ג דסנהדרין כל אלו דרשות הם, ובזה האופן אפילו ב"ד קטן מהראשונים יכולים לבטל דברי הקודמים, וכבר הרגיש הטוען בעצמו, שלפי שיטת הרמב"ם דיש חילוק בין דבר שבא לנו מכח תקנה וגזירה ובין דבר שהוא משום דרשה וסברה אין מקום לטענותיו, אלא הוא טוען עדיין על עיקר חילוקו של רבינו דהרי המשנה אמרה בסתם, למה מזכירין דברי היחיד בין המרובים ויתפרש לדעתו, רק על אלו הגזירות והתקנות, דבדרשות וסברות לא יתכן תי' המשנה דאין ב"ד יכול לבטל, אכן לא מצאנו לעולם מחלוקת בגזירות, הנשמע שיבא במשנה פלוני גזר כך וחברו חולק עליו, והאריך הטוען בקו' זאת, אבל האמת כי לא ירד לעומק דברי הרב, כי באמת כל המשניות מלאות מזה שחלקו חכמים בגזירות כמו פלוגתת ב"ש וב"ה (חולין ק"ד ע"א) אם עוף עולה עם הגבינה על השלחן מר גזר העלאה אטו אכילה ומר לא גזר, וכן (פסחים יו"ד ע"א) מר גזר אטו אכילה ומר לא גזר, ואלו המחלוקת מטעם גזירות המה ע"פ הרוב סיבות פירוד הדיעות בין החכמים החולקים, וע' רמב"ם בהקדמתו לפי' המשנה בחלק ד' מן ד' חלקים אשר נחלק בהם תורה שבע"פ, כ' וזה הרבה בתלמוד שאומרים פלוני גזר כך משום כך ופלוני לא גזר, וכן י"ח דבר אשר נחלקו בהם ב"ש וב"ה (שבת דף י"ג ע"ב) כלם מזה המין המה שזה גזר וזה לא גזר וזה הסיבה למחלוקת התנאים והאמוראים:
<h3>פרק ט</h3>
%פרק ט

ועתה יש לנו ענינים הרבה אשר גם ב"ד קטן יכול לבטל דברי ב"ד הגדול שקדמו להם, נוסף על אלו שזכרנו לעיל מצד שלא היה המנין כראוי רובו מתוך כלו:

*א* היכי שבאו ב"ד הראשון רק מכח סברא ודרשא יכולים ב"ד הקטן לבטל דברי הקדמונים:

*ב* אפילו תקנה גמורה רק היתה בטעות, בין שהגזירה עצמה היתה בטעות כמו בהך דרבי דהתיר בית שאן אע"ג דנהגו העם איסור מזמן קדמון (חולין ה' ע"ב) מ"מ היה בטעות שסבר שבית שאן מא"י הוא ונתברר לו אח"כ שהוא מחוץ לארץ, וכן היכי שסברו המתקנים שנתפשטה בכל העולם ואח"כ נודע שלא נתפשטה כמו הך גזירה דשמן שהתירו:

*ג* דבר שבממון והפקר ב"ד מסור ביד כל ב"ד לפי ראות עיניהם, אולם גם בזה צריך עכ"פ ב"ד ולא סגי בחכם יחידי לחוד וכמו שמצינו (גיטין נ"ה ע"ב) רבי הושיב ב"ד ונמנו שאם שהת' בפני סקריקון, והרי דבר זה הוא דבר שבממון, והושיב ב"ד ע"ז, וכן ראינו (כתובות ס"ג ע"ב) חזרו ונמנו שלאחר ד' שבועות אבדה המורדת כתובתה, הרי גם דבר שבממון צריך עכ"פ ב"ד שלם:

*ועתה* נבא להסיר הקו' החמורה אשר הקשינו בשם החות יאיר פרק ראשון, מ"ט נחלקו בסמיכה ובשאר דברים, ולא עשו הסכמה מוחלטת במנין לסתור דברי היחידים, כמו שהיה בדורות הראשוני' אבל נתבארו למעל' דתנאים הנקשרי' בהכרעת הרוב שיהי' כל חכמי ישראל ביחד בישיבה אחת, ויהיה יוצא המשפט מתוך מו"מ של הלכה, אבל היכי שאמר א' מהחכמים איני יודע, ול"ה מזכים ול"ה מחייבים נזדקן הדין ואין עושין מעשה בדין זה להתנהג ע"פ דבריהם, ע' פ"ט מה' סנהדרין ה"ב, וכן היכי שלא סלקו הרוב טענות היחידים בהסכמה מוחלטת לבטל סברותיהם, בכל אלו אין אפשרות להכרעה אפי' בזמן שסנהדרי גדולה יושבת בלשבת הגזית, והנה בשעה שהתחיל מחלוקת בסמיכה בימי יוסי בן יועזר והם דורו של שמד ונתבטלה עבודת המקדש ונתפזרו החכמים למקומות נפרדים ויהושע ב"פ ושמעון ב"ש כעס עליהם המלך ובקש להורגם וברחו לאלכסנדרי' של מצרים ולא היה ישיבת החכמים ביחד ובפרט בימי ב"ש וב"ה שנעשו שני בתי דינים ואין כאן מקום להכרעה, וזה הוא הענין שמצינו שרצו חכמים לעמוד על המנין ונטרפה השעה, ע' תוספתא פ"ק דיבמות א"ר יוחנן בן נורי בא וראה איך הלכה אם לקיים כדברי ב"ש הולד ממזר לדברי ב"ה הולד שתוקי אלא באו ונתקן שהצרות חולצות ולא מתיבמות, ולא הספיקו לגמור עד שנטרפה השעה, והיינו בנחסר א' מהתנאים הנצרכים המבוארי' למעלה, ואפשר עפ"ז ג"כ לישב דברי הרמב"ם בהקדמתו שכ' טעם מיעוט מחלוקת בדורות הראשונים, מפני שהי' כלם שווים בדיעה אחת ובסברא אחת, וכוונתו אע"ג שגם בזמן שהי' ב"ד יושבים בלשכת הגזית היה פירוד הדיעות בין החכמים ולא היו יכולים ג"כ לבא להכרעה במנין מפני שהיו חכמים ראוים להוראה חוץ לב"ד כמו (חגיגה י"ז ע"ב) שיהודא בן טבאי קיבל עליו שלא להצטרף עם שמעון בן שטח וכן בימי השמד ובכל זאת לא מצינו מחלוקת קיימת רק בסמיכה לבד, ולא בשאר ענינים, אלא ודאי שהיה השקידה עצומה אצלם, והיו מורגלים בכל עת על תורת רבם בקבלה אחת ובדיעה אחת לכן לא היה מקום לפניהם להרבות המחלוקת אף בזמן שלא היה אפשרות להכרעה, אבל מיד שמצאו שעה מוכשרת בלי ספק לא הניחו שום דבר בספק ורק עמדו למנין ודעת המרובים המכריעים נתחקה לד"ת:

*ואפילו* עשו מעשה להיתר נגד דין תורה מפני נחיצות השעה אז, ונתבטל טעם ההיתר לא נתבטלה תקנתם ועשייתם גם בהעדר הסיבה, כמו שמצינו ירושלמי פ"ב דשבת ופ"ו דשביעי' שדה שנטייבה בשביעית אסור לזורעה מן הדין למוצאי שביעית והתירו משום אונס שגזר המלך לשלם מס, והקשו בירושלמי עתה שבטל הטע' מדוע לא יחזור האיסו' ומשני לא עמד ב"ד וביטל ונשאר בהיתר לעולם, וכן בירו' רפ"ב דשבת שהתירו בשעת הסכנה שישראל יהיה טובל נרו בשמן שריפה מפני הסכנה ולא עמד ב"ד ובטלו ונשאר היתר זה לעולם ועיין בקרבן עדה שם, ובפרט בגזירה להחמיר אף שבטל הטעם כמו בסנדל המסומר פ"ו דשבת שנאסר בשלפי השמד ונשאר איסור זה לעולם ע"ש, ובכל אלו הכוונה ב"ד קודם היה ב"ד שלם במנין וב"ד אחרון לא יכלו להתקבץ ולעמוד על המנין ונשאר בתקנה הראשונה אפילו בטל הטעם, והא דנתבטלה תקנת עזרא לטבילת קרי עיין (ברכות ך"ב) בטלוה לטבילה, כ' הרמב"ם סוף ה' תפלה הטעם מפני שלא נתפשטה תקנה זאת בכל העולם, וע' תלמידי רבינו יונה פ"ג דברכות וב"י ומג"א או"ח סימן פ"ח, והא דנתבטל אצלינו הדין דבתולה נשאת ליום הרביעי ואמרו (כתובות ג' ע"א) דבזמן דאין בתי דינים קבועים אשה נשאת בכל יום ואם חשוב היה אצלם תקנה זאת עד שלא רצו לבטל תקנה זאת בשעת אונס ע' שיטה מקובצת שהתעורר בזה וכ' דהך דבתולה נשאת לא היתה תקנה קבועה ולא תלו זאת רק בתקנת עזרא לקביעות הדיינים, וכיון דלא נתפשט הרשות לבטל אבל היכי שנתפשטה התקנה שוב אין לבטל לעולם, וזה מה שרצינו לבאר:
<h2>מאמר תפארת למשה</h2>
<h3>שער</h3>
% מאמר

%% תפארת למשה

*כולל* התנצלות בעד ספרי רבינו הרמב"ם ז"ל, להוציא לאור משפט ספריו היקרים המאירים כספירים, ולהראות כי קצת הטוענים מאנשי איטאלי' ואשכנז, אשר מזכירים היום הנשכחות מני אז, לגלגל עליהם הישנות שגו ברואה, נוסף על מה שלא יצאו ידי חובת תורת האדם, וחטאו נגד הנימוס והיושר, לפגוע בכבוד אדם הגדול הזה עמור התוך אשר בנה בית נאמן בישראל, ואשר מפיו אנו חיים היום לאמונה ולהלכה למעשה:

ממני הצעיר *צבי הירש* חיות חונה פה ק"ק זאלקווא והגליל:

*בדפוס* של הרבני הנגיד המפורסם מוהר"ר *שאול דוב* מאיר האפער *בזאלקווא*

Tephereth Lemosche

~Jmpritmaur~{Imprimatur} Iem. den 22 Juni 1840

Zolkiew bei Saul Meyerhoffer

בשנת *לכבוד גאון עוזינו רמב"ם זלה"ה* לפ"ק
<h3>מכתב</h3>
% מכתב

מהרב הגאון הנשר הגדול רבן של ישראל מרן *יעקב אורנשטיין* ז"ל אבד"ק לבוב והגליל יצ"ו:

ב"ה יו"ד ניסן *המבין יודיע מה להשיב* לפ"ק לבוב:

החיים והשלום לכבוד ידידי כנפשי ה"ה הרב המאוה"ג הגאון החריף ובקי המפורסם חכם בכל חכמה ומדע כש"ת מוה' *צבי הירש* חיות נ"י אבד"ק זאלקווא והקרייז יצ"ו:

*מכתבו* היקר קבלתי עם קונטרס אחד אשר בו נאמר לסתור דברי איש אחד, אשר פער פיו ולשונו נגד רבינו הרמב"ם ז"ל, האמת כי אני לא ראיתי דברי האיש הזה, זולת מה שהעתיק מעכ"ת מדבריו, ובאמת כי הוא נגד כבודו לטפל בדברים כאלו, אשר אינם כדאי להשיב עליהם: -

*וכעת* גם בדברי בעלי תלמוד יבעטו, אשר הוא יסוד תורתינו הקדושה, ותורה שבכתב בלי תורה שבעל פה אין לה ביאור, כמו שאמר הכתוב כי על פי הדברים האלה כרת ד' עמנו הברית, והאיש אשר נפשו חפץ לדעת ולהבין דברי חכמינו, רק שכלו נלאה להבין, מוטל על חכמי ישראל להורות להם הדרך להבינם דרכי התורה, אמנם אותם אשר אין חפצים בדברי חז"ל מה לנו עמהם, יהיה להם אשר להם, כמו שאמר הנביא אבדה האמונה ונכרתה מפיהם גזי נזרך והשליכי (ירמיה ז') כי הנביא היה בידו נזר ועטרה להדריך העם בדרך התורה, ובכל עת שאמרו בפיהם שהמה מאמינים, היה מוטל על הנביא לאחוז בכתר התורה להוכיחם בשבט פיו, אבל כאשר האמונה הטהורה נכרתה אף מפיהם גזי נזרך והשליכי - אכן נתישבתי מ"ש רבינו בהקדמתו למורה כשיאות לאדם אחד מעולה, ולא יאות לעשרת אלפים סכלים אני בוחרו לאמרו לעצמו, גלל כן אם ישיג רשיון צענזור ממקומות הגבוהים צלח רכב על דבר אמת וד' יהיה בעזרו יעלהו על במתי הצלחות בשובע שמחות כחפצו וחפץ ידידו נצח

*יעקב אורנשטיין*:

<h3>הקדמה</h3>
*התורה הזו דומה לשני שבילין, אחד של אור ואחד של שלג, הטה בזו מת באור, הטה בזו מת בשלג, מה יעשה יהלך באמצע* (ירושלמי פרק שני דחגיגה):

*מגמת* מאמר היקר הזה, להורות לנו המסילה הישרה בהתנהגות ע"פ התור' בעה"ז, אשר כל הדרכים הנוטים לשני הקצוות היותר חיצונית, המה מסוכנים מאוד, היינו הבוערים בעם מצד אחד אשר יחשבו כל למוד והתבוננות לכפירה, ומדמים במחשבתם כי תורה אלהית ושכל אנושי, המה שני הפכים מתנגדים זה לזה מקצה לקצה, וגוזרים ומחליטים, כי אסור לחקור בתבונה ודעת בדת אלהי, מאשר כי גדר האמונה להאמין בלי מופת חותך, ודבר אשר יוכל להתברר באמצעות שכל אנושי, איננו אמונה רק השגה, והם טוענים עלינו כי כל מי שרוצה להיות חכם ומבין מדעתו, בכללי הדברים או אפילו בפרטן, מהרהר אחר התורה והקבלה, וכת השנית אשר תתנגד לה בקצה האחרון, הוא כת הטוענת אשר נותנת אוזן קשבת, רק אל מה שמושג בשכל אנושי, וסוברת כי זולת זה אין בו ממש, ומתאמצת בכל עוז להראות כי המצות שבאו בתורה, המה רק כשאר נימוסים אשר מתיחסים לזמן ולמקום, ויוכלו להשתנות כפעם בפעם, לפי מצב הדור, אחר שלא הונחו רק לצורך הנהגה מדינית, ומתכוונים לכנות בתורה כרצונם, וכת האמצעית, המה המישרים אורחותם רק על דרך התורה, ומתדמים בפינה זאת לכת הראשונה להאמין כי תורה שבכתב ותורה שבעל פה, שניהם מפי הגבורה נאמרו למשה ועומדים לנצח, אולם מתבוננים וחוקרים לתת טעמים לעניני תורה, ע"פ יסודות שהונחו בשכל אנושי, הן בעקרים וענפים והן במצות, אולם באותן הדברים אשר קצרה בינת אדם להשיגם, מקבלים הדברים באימה ופחד, ומכניעים עצמם תחת כל מה שבא בתורת משה ובתלמוד רבינא ורב אשי, וזה הוא דרך המיושר אשר דרכו בו חז"ל מאז, ואחריהם בזמן הגאונים רבינו סעדי' ור' שמואל בן חפני, התחילו ג"כ לאשר בנתיבות אלו, והרבנים אשר באו אחריהם כמו מחבר הכוזרי ובעל חובת הלבבות לא נטו מדרך זה, עד שבא הרב רבינו משה בן מיימון ז"ל והשלים עבודה הלזו, היינו מצד אחד הראה החובה להאמין בכל עוז בתורת משה ודברי חז"ל, והודה כי דברים שבאו בנבואה גדולים באיכותם מהשגה שכלית, ומחוייבים אנחנו, להעניד האמונה הטהורה עטרות לראשנו, ולעשות בכל הענינים, שבאו בדת אלהי בכלל ובפרט, ומצד השני השתדל בכל עוז להבין לנו כל זאת, על פי היסודות אשר הונחו בשכל ותבונה, והראה לנו כי דרכו הנכון הוא ג"כ דרך חכמי התלמוד, אשר רק בעת אשר קצרה ההשגה לקחו הדברים בסתם, אבל בכל עת שראו האפשרות להתאחדם יחד, לא סרו מלהשתדל בכל עוז, לעזור עצמם מאלו הלמודים ולבא על ידיהם לעומק הדברים, ורבינו ז"ל הצליח ועשה פרי בדרך אמצעי הזה, ועוד בימי נעוריו עת החל רוח ה' לפעמו, הראה בפי' המשנה פ' חלק טעות שתי הכתות המתנגדות זה לזה מקצה, היינו כת אחת אשר מאמינים האגדות כלם על פשוטם, ואין סוברים בו פי' נסתר בשום פנים, והנמנעות המה אצלם כלם מחוייבי המציאות, ועושים בכה לפי שלא הבינו החכמה, ואין בהם מן השלמות כדי שיתעוררו מאליהם, ועיין מורה נבוכים בהקדמתו וז"ל וראינו שדרשות ההם אם יעיין בהם סכל מהמון הרבנים, לא יקשה עליהם מאומה, כי לא ירחק הסכל הנמהר, הערום מידיעות הטבע, הנמצאות הנמנעות, ועיין מורה פע"א לראשון, שהערות ורמיזות קטנות שבאו בתלמוד המה גרגרי לב מעטים, עליהם קליפות רבות עד שהתעסקו בני אדם בקליפות, וחשבו שאין תחתיו לב בשום פנים ע"ש, והכת השנית הם אותם שבאו לגנות את האגדות ומוציאים עליהם דיבה, ומלעיגים על דברי חז"ל, אולם המה עמי הארץ נפתים, גרועי השכל, סכלים בכלל המציאות, ולא השיגו דברי חז"ל בשום פנים, וכמה המה רחוקים מן האנושית אצל החכמים באמת, והם סכלים יותר מן כת הראשונה, והיא כת ארורה, שהם משיבים על אנשים גדולים ונשיאים, אשר נתבררה חכמתם להחכמים עיין שם, ועיין הקדמתו לפי' המשנה שחלילה לתלות החסרון בדורש או בדרוש, אבל יש לחשוב שהחסרון בא משכלו, וכשיראה משל שהוא קשה להשכיל, ראוי להשתומם מאוד על שכלו שלא הבין הענין וכו', כי אחד מהנגלה נראה שהיו חכמים גדולים וצדיקים מפורסמים, כמו שנודעו בעניניהם הישרים, וכ"ש אנחנו שהחכמה נעדרת מאתנו בחולשת השכל, וחוזק התאוה, עצלות בבקשת החכמה, והזריזות בבצע, ארבעת שפטים רעים, וזה שאמרו המלעיג על דברי חז"ל נדון בצואה רותחת, ואין לך צואה רותחת יותר מן הכסילות אשר השיאתו להלעיג, ולא תמצא מרחיק דבריהם אלא איש מבקש תאוה, ונותן יתרון להנאות המורגשות, אשר לא האיר לבו בדבר מן המאירים, וכת השלישית הם אותם בני אדם שנתברר אצלם גדולת חכמים, ונתברר ג"כ אצלם מניעת הנמנע ומציאות ת החיוב, וידעו כי הם עליהם השלום אינם מדברי' התולים, ונתאמת להם ג"כ, כי בדבריהם יש נגלה ונסתר, והם דברו באלו הנמנעות בחדות עיין שם, ועיין בהקדמתו למורה, כי ענין המאמר הזה כלו וכל מה שהוא ממנו, הוא חכמת התורה על האמת להעיר על בעל דת, שהורגלה נפשו במושכלות ועלתה באמונתו אמתית תורתינו הקדושה והוא שלם בדתו ומדתו, ומשכו שכל אנושי להשכיני במשכנו, והציקיהו פשטי התורה ונשאר במבוכה ובהלה, אם ימשוך אחר שכלו וינטה מעליו, ויראה שהביא עליו הפסד ונזק בתורתו עיין שם, ועצה היעוצה זאת נכללת גם בדברי חז"ל ובמאמרם אשר הצגנו בפתח דברינו, כי ישתדל להלך רק באמצע, כי דרך השכל לבד הוא מסוכן מאוד אם אין לו סיוע מן התורה, וכן דרך השני, לכן יאשר דרכו לאחוז בזה ומזה אל ינח ידו, ויראה שיהיה שני אלו מסייעים זה לזה, ורואה אנכי כי התלונות נגד רבינו נתהוו ג"כ משני הקצוות החיצוניות, המתלוננים מאנשי אשכנז אשר כל מגמתם היום רק לרדוף אחר חדשות בדת, ורואים כי הרב ז"ל בנה חומה בצורה סביב לתורה שבעל פה, ימנע בה כל אבן משליך אליה, כי לדברי רבינו אפילו התקנות ומנהגים המה דברי תורה ממש, כמ"ש במאמר /משפט ההוראה/ לכן באו בעלילה שאין בדבריו כדי סמיכה, כי מצד אחד סמך ראשו ורובו רק על חכמי יון אפילו במה שמתנגד לתורה שבעל פה ויסודי הדת, ומצד השני בא להחמיר עלינו לסגור הפתח בעדנו שלא להרחיק עצמו כחוט השערה מדברי התלמוד, ומזה נראה כי לא דבר רק לפנים ולבו בל עמו, והטוענים מאנשי איטאלי' המה נתחנכו מהנמשכים לבעלי הסוד אשר מאז באו על הרמב"ם בעלילות, ונמשכו לבסוף גם המה אחריהם, ובין בך ובין כך שתי הכתות הללו עומדות נגדנו בשני חשופי עזים, וצר המקום מאוד לפני אלו העומדים בתוך:

*המחבר*
<h3>פתיחה</h3>
% פתיחה

*אמר המחבר* זה ספר משנה תורה וספר המורה תולדות חכמתו של האדם הגדול בענקים הרמב"ם ז"ל, אשר השאיר לעמו ברכה ללמד אותם תורה וחכמה ולהשלימם במעשה ומושכל, רבות הי' קוראותיהם, מעת צאתם לאור עולם, מצד אחד ראינו המראה הנפלאה אשר לא ראינו עד כה, כי הגביהו אנשי דורו חין ערך ספריו למעלה ראש, ולא נשמע עד כה נתינת פאר וכבוד לספרי הגאונים שקדמוהו, כמו שנעשה יקר וגדולה בכל קצוי ארץ לספריו המאירים בספירים, לכל יושבי תבל, וממזרח שמש עד מבואו גדול שם הרב ז"ל בגוים, הן בעודנו בחיים חייתו ושונאיו עצמו ורבו וישטמהו ורובו אותו בעלי חצים, שמו אותו מטרה לחצי קנאתם, ובכ"ז זרחה שמש צדקתו בקצה הישוב, כמו שנודע לכל מעיין באגרותיו, אף כי בזמנו הי' שעת חירום מלחמות עצומות בין המזרח והמערב, בין נוצרים וישמעאלים נדון כבוש ירושלים כנודע, והיה בלתי אפשרות לשמוע שמע החכמים ממדינות אחרות, עד כי הראב"ד בעל ספר הקבלה ספרדי ממדינה מוגבלת בצרפת, לא ידע מאומה מחכמי ישראל היושבים שמה, ומה שמספר קצת בסוף ספרו, הוא מפי השמועה שאינו ברורה, ומזכיר שם ר' יעקב הוא ר"ת נכדו של רש"י, ושם זקנו רש"י הנודע בפי' ובקונטרסיו לאבי כל חכמי צרפת איננו מזכיר אפילו ברמז, אין זאת רק מהעדר השיירות ועוברי אורח נעלם מהספרדיים מצב גלות החל אשר בצרפת, ורק מקרה קרה שסיפר מסע א' מתהלת ר"ת, לא כן חיבורי הרמב"ם ידענו כי מיד נתפשטו ממצרים לארץ הצבי ותימן ספרד פראווינציא צרפת ולינול, ומעטי ההשגות אשר באו אליו מהחכמים ראינו כי עמדו לפניו באימה ויראה, ודנו לפניו ~כתלמוד~{כתלמיד} הדן לפני רבו בקרקע, והראב"ד מפשקירו בעל ההשגות, וכפי עדות רב בנימן מטודילו בעל המסעות היה ראש לבני הישיבה ונדבן גדול, ומספיק מן ממונו לצורך הישיבה, והיה עשיר גדול ע"ש, ולפי דברי הרמב"ן באגרת התנצלות למורה, היה הראב"ד ראש לבני מדינתו ולחכמי לונל, והרמב"ם עצמו מכנה אותו באגרותיו הרב הגדול שבפשקירו, והרדב"ז ח"ב קובץ ג' סי' רס"ז בלשונות הרמב"ם כ' שהראב"ד אילן גדול ובקי בכל התלמוד בבלי וירושלמי, ורמב"ן מכנה אותו גאון ורב גדול, ועיין יד מלאכי ח"ב סי"א ואף שהיה גדול הדור ובעל ריבו של הרב, מ"מ הודה שמלאכה גדולה עשה באסיפתו, כידוע לכל מהשגתו בהלכות כלאים פ"ו ה"ב, ואף שהיה הראב"ד אז זקן מופלג, והרמב"ם צעיר בשנים נגדו, לא בוש לעשות עליו השגות, ולפעמים כעין פירוש לדבריו, עיין פ"ו מהלכות תלמוד תורה הי"ד, ולפעמים הגיה דבריו פ"ט מה' מלכים הי"א, ובקצת מקומות הודה להרמב"ם שדבר חכמה דיבר פי"ח מה' אישות, ובפרק תשיעי מה' מעילה משבח הראב"ד פרושו על התוספתא וכדומה הרבה, וחלילה וחס לא כוון הראב"ד מעולם באלו ההשגות למעט כבודו של הרמב"ם, רק למען לא תשכח מפינו ספרי המשנה והתלמוד, חשף זרועו עוזו בכח אמיץ, להראות כי עדיין לא יצא ידי חובתו במה שכתב הלכות פסוקות בלי הראות המקור והמעיין מאיזה מקום נשאבו, עיין השגתו להקדמת הרב בס' משנה תורה, ועיין מ"ש הרב יד מלאכי ח"ב סימן מ"ג בשם הרמ"ע מפאנו סימן ק"ח ובשם ספר קורא הדורות, להשיג על בעל שלשלת הקבלה שכתב שהראב"ד השיגו כאויב המבקש רעתו ע"ש:

*ואנכי* מצאתי ראי' נאמנה שהראב"ד הניח מכעסו וחמתו, עת ראה שדברי הרב קשים להולמם, ואין באפשרות בשום אופן ליישב דבריו, לא שמח לאיד, עיין פ"א מה' נדרים הי"ד השיג הראב"ד בזה הלשון, חיי ראשי אין דבריו מחוורין, וכ' מרן הכ"מ שם וז"ל, באמת נוראות נפלאתי על אדונינו הראב"ד אשר דרכו לבא בסופה ובסערה נגד רבינו, במקומות אחרים אשר תירוצם מצוי, ובמקום זה דיבר בנחת נגדו, כאלו אין כאן קו' גדולה על הרמב"ם, והדבר ברור לכל מעיין, כי דברי הרב ז"ל מרפסין איגרא, ואין להם שום קיום והעמדה כלל, הרי שהראב"ד לא רצה ליטול את השם ולהתגאות עליו בפנים של זעם, לשמוח בקלונו, רק בפנים שוחקות, ואולם השונא בלב היה מוצא כאן די והותר לפרוע בו כמה חובות, ומה לנו להאריך בשבח הרמב"ם וספריו, אחר שיש לנו די בעדותו של הרמב"ן, באגרת התנצלות למורה, מספר רק קצת דרכו ונתיבתו בקודש, גודל יחוסו, ועוצם צדקתו ויראתו, ואיך היה חשוב וספון אצל כל אחינו בני ישראל רחוקים וקרובים, אשר שמעו הטוב, וביותר לאשר נהנו מאורו, ואשר התענגו מזיו חכמתו, וידעו טוב הנהגתו, וראו ידו החזקה בחצרות המלכים והשרים, לעמוד לעזרת עמו לתת הקראים לשמצה, לכן יספיקו דברי רד"ק ודברי ראש גולה מדמשק נדפס בסוף ספר מנחת קנאות לר' אבא מרי, ומכתב בדרשי בת' הרשב"א סי' תי"ח ובס"ס מלחמת חובה לרשב"ש בן התשב"ץ, איך ספרו מגדולת הרמב"ם ומקדושת ספריו [^1] וכלם ענו ואמרו בפה אחד שמה, כי היה אחרון הגאוני' בזמן, וראשון במעל' ובכל מדה נכונה, ובצדק נוכל להמליץ עליו ממשה ועד משה לא קם כמשה, ואין צורך להכפיל הדברים שכבר נאמרו ונשנו בדורינו ובדורות הקודמות, ונודעו היום לכל תלמוד עם מבין:

*אולם* מצד השני לא ראינו אך הפעם, איך החכמים הגדולים אשר בדור, כלם חגרו חרבם והוציאוהו מתערם, לצאת לקראת נשק, ולערוך קרבות נגד ספריו, קצתם רק נגד ספר המורה והמדע לבד, וקצתם לבשו כלי קרב לערוך מלחמה נגד כל ספר משנה תורה, ולא נחו ולא שקטו מתנגדיו, להמרות רוחו בחייו ולהטיל דופי בקדושת ספריו ואחר מומיו לבקר לאחר מותו, ומשונים הי' התלונות כמו שמשונים הענינים אשר נדברו בחיבוריו, ותחת אשר רצה להועיל לעמו להעמיד להם עקרי הדת במנין, להיות נודעים לכל איש, וגם הראה הדרך הנכון איך יתאחדו אלו עם יסודי החכמה ג"כ, האשימו אותו משנאיו כי קלקל בזה אמונות ישראל, והביא אתו חדשות אשר לא הנחילו לנו אבותינו ואשר לא נזרעו ונטעו על שדה התורה שבכתב ושבעל פה, וטענו עוד מה לנו ללקט אוכל בשדה זרים, הן עוד יש תורה בישראל להשביר צמאונינו מן מעיין נאמן, תורת אלקים מפורש ודברי חז"ל הבונים האמתיים, ותחת אשר חשב הרב בספר משנה תורה שלו להקל על המורה, בהעמיד לפניו הלכות פסוקות בסדר נאה ומהודר, למען ימצא המורה בנקל מטרת מבוקשו, דימו החולקים בדעתם כי הרב חישב להשכיח כל ספרי הראשונים שקדמו לו, מאשר ראו כי הרב בספר זה יושב ודורש כמשה מפי הגבורה, מבלי נתינת טעם לדבריו, ומבלי להראות המקור אשר שאב דבריו שם, כאלה וכאלה הוסיפו בעלי ריביו לעורר עליו מדנים, והמתיחדים לטענות הראשונות הוא הר"ש משאנץ, הרמ"ה, הר"י אלפכר, ואחריהם הר"ר שלמה והר"ר יונה מחכמי הר"ר, ושאר חכמי צרפת, ואחרון בזמן הרש"ט בספר האמהנות, ואותם אשר פחדו ורהו כי אם יונחו דברי הרב במקומם, אזי סכנה מפחדת, כי יעזבו המשנה ותלמודו, ולא יתעסקו רק בהלכות פסוקות של הרב, המה הראב"ד הסמ"ג והרא"ש בתשובה כלל ל"א ס"ט, ואחרון בזמן, הרש"ל בהקדמת יש"ש, והנה בפינה הראשונה שהאשימו אותו, כי יצא לדון בדבר החדש בעניני הדת, כבר התנצל אותו הר"מ אלשקר בתשובתו הגדולה סי' קי"ז, והצדיק את הצדיק להראות כי דרכיו נכונו באמונות ודיעות, וכל אשר הביא אתו בספריו וחיבוריו לא חדשו' המה, רק על יסודי תורת משה הטבעי, והראה ברוב חכמתו כי תורת רבינו משה הוא בעצמה תורת משה רבינו, כי הבין אותנו הרב ע"י מופתים הגיונים, מה שלמד מבחר היצורים מפי הגבורה, ומאז ועד עתה לא נשמע שום מערער ופוצה פה נגדו, לגלגל עלינו את הישנות והתפלות, וכל ישראל מקצה חבירו מעלתו שהוא רוח אפינו, אשר בצל ספריו אנו חיים היום באמונה ובהלכה למעשה, באמונה כי ראינו י"ג עקרים שלו שקבע רבינו ליתד נאמן לבעל דת ישראל, נתקבלו היום אצל כל ישראל, ונתאחדו על פי הרוב במטבע התפלה בנוסח יגדל, ובהלכה למעשה ראינו כי מרן החסיד הקדוש בעל בית יוסף נוסף על ספרו כ"מ על כל ספר משנה תורה של הרב, הנה עשה ברוב הפעמים דבריו כמסמורות נטועים בהוראה בשלחן ערוך שלו, אשר נתקבל היום אצל כל הגולה, רק שמתנגדיו הועילו עכ"פ בפינה זאת, שעדיין אנו עסוקים בספרי חכמי התלמוד והגאונים והקודמים, ומספרי הרב אין מניחים, וכפי שאראה לקמן הנה מעולם לא עלה על לב הרב להשכיח ספרי הקדמונים:

*אכן* מרי לבבי אשיחה היום, לעורר הלבבות אל נכון, על ענין אשר נדבר בזמנינו זה, אשר יכאב מאוד לבית השלמים, ועתה באתי להלהיב את שלומי אמוני ישראל, המישרים דרך על התרה, ואשר ישימו מגמתם להרחיב שדה חכמת התלמוד, ומתהלכים לארכה ולרחבה במו"מ של הלכה בפלפול של אמת, ולהראות יושר דרכו של רבינו בהלכה, דעו רבותי כי התלונות הישנות נגד רבינו הרמב"ם, אשר כבר נשכחו מאז ועקבותם לא נודעו, הנה קמו איזה אנשים ויצאו עוד הפעם לקראתו למלחמה, מזכירים הנשכחות ופתחו את ספר הזכרונות וטוענים על הרב כי אריסטו וחכמי ערב מדברים מתוך גרונו של משה, ואין לדבריו ביסודי הדת שורש וענף לא בתורת משה, ולא בתלמוד רבינא ור' אשי, והרחיב המשתד"ל פיו והאריך לשון לדבר תוהו בקדוש ישראל ולתת אותו לשמצה ולחרפה, ואמר עליו שהיה בעכרינו לקלקל אמונת ישראל וכדומה דיבות אחרות אשר הוציא מפיו, ויבואו בהמשך המאמר, ולא ידעתי מה ראה על ככה ומה הגיע אליו, להזיד ביד רמה לחקוק דברים אלו בעט ברזל ועופרת, וכי לא ידע זאת מקודם כי כל הרוצה ליטול את השם, ולבזות כבוד הרב עוכר שארו ועצמו ולוקח לו קלון, ובפרט שבא בדברים קלי הערך, לא חדשות ולא מועילות ונודעו לכל מעיין בספרי קדמונים, וחי נפשי אם היה בא בדברים של טעם החרשתי, כי תורה היא ואין מחניפין לשום אדם, והאמת אהוב ביותר יהיה האומר מי שאמרו, אם בא בטענות נכונות שומעין לו, עיין (חולין ז' ע"א) מכאן לתלמיד שאין מזיחין אותו, אף על פי שדבר תימה הוא ע"ש ברש"י, ועיין רמב"ם הלכות קידוש החודש פ' י"ז הך"ה ומורה פ' ח' ופרק ל"ג לשני, כי דבר אשר נתבאר ע"י מופת,המשפט הנביא בו, ומשפט כל מי שידעהו שוה באין יתרון ע"ש, ואם אמנם כי אין לבקש כאן מופתים חותכים כמו בחכמות הלמדיות, בכל זאת כאן מספיקים מופתים אשר יגיעו לנו ע"י חכמת הבקורת, לחקור מקודם דברי ודרכי האיש בכל מקום אשר דבר מענינים כיוצא באלו בשאר חיבוריו, ובא אחד ולומד על חבירו, כי תנאי אדם השלם שלא לסתור דבריו, עיין מורה בהקדמה מעניני הסתירה, ואחר כך אחר הבחינה הנכונה, מכריעים הכל בכף מאזנים, ומחריצים המשפט אם לחסד ואם לשבט, אולם בושתי וגם נכלמתי כי נגד הנשר הגדול הזה יעריכו מלחמה בדברים של מה בכך, וקול ענות חלושה אנכי שומע, וגם בע"כ שלא בטובתי הנני מוכרח להגיד, כי אפילו אותן התלונות הישנות, אשר עוררו הקדמונים, לא ה{י}ה רגילים על לשונו, והעתיק בלי חיפוש ובדיקה ובלי עיון במקור הדברים, רק המשתד"ל ידבר והמיש"ר ינענע לו ראשו, והאומר והמסכים שניהם סררו דבריהם כאיש חולם חלום, כאשר אני מראה לפניך, ובאמת לא היה ראוי ונכון לטפל באלו הדברים, ולהשיב על טענותיהם כי מי פתי יסיר הנה לתת אימון בהם ולגרוע עי"ז מעלת הרב ז"ל, ולהקל בקדושת ספריו, אכן מצד אחר אדמה כי לא עת לחשות עתה, רק בא העת לעשות לה' ולדבר דבר בעתו, כי ידעתי מעמד ומצב הדור וחולי הזמן כי כל אחד חושב לבנות במה לעצמו ואהבת החדשות לקחה לבם, עד אשר אין מבחינים בין רע לטוב, בין אם מתקבל על הלב או לא, לכן עתה באתי:


[^1] *הגה* מפני שספר מלחמת חובה לרשב"ש הוא יקר מאוד, והגיע לידי רק לשעה קלה אמרתי לא אמנע טוב מהקורא, להציג לפניו דבריו היקרים להראות כי גם בזמנו היו אנשים זדים אשר פערו פיהם לבלי חוק, נגד התורה לצדקה, וחכמי כל דור ודור אשר מבינים באמת גדלו וצדקתו ותפארת ספריו עמדו על ימינו בכל עת, וז"ל ואשר זכרו כי הראשונים הי' מכשפים בגסות רוח עד שלא הכירו ולא הבינו בגאות הרמב"ם וברוע מוסרו שקרא חיבורו הגדול משנה תורה, וייחס אותו לעצמו והאחרונים האיר השי"ת עיניהם וידעו והכירו רמות רוחו, הנה ח"ו להאמר כדברים האלה אשר כל שומעם תצלנה שתי אזניו, ותסמר שערות בשרם על מנורת המאור מאור גלותיגו המאיר עיני חשכים, מורה הנבוכים, אשר מימות ר' אשי לא קם כמוהו, כרבינו משה רבינו הגדול, תורה וגדולה במקום אחד,אם יתהלל המתהלל בפאר האבות, הוא גדול מכלם, מי לנו גדול בכל חכמה ומדע למדיות ועיונית, יש לו יד ושם עשר ידות, ואם יתהדר המתהדר בכבוד חכמת התורה הנה הוא אב לכלם לא היתה קריה אשר שגבה ממנו, בבלי וירושלמי תוספתות ומכלתות וסיפרא וספרי רבא וזוטי הן כל ראתה עינו, וכן בחי' הגאונים וחיבוריהם ומדרש החכמים, שמעה אזנו ותבין לה, מי יתננו מצע תחתיו לעוה"ב, בזאת יתהלל המתהלל בהשכל וידוע אותי, הוא ראשון לכלם עשר ידות, ובמעשה, והאיש משה גדול מאד בכל ארץ מצרים, בחצר המלך והשרים, ועמד כנגד הקראים ולא הרימו ראש כל ימי חייו, ובתקון המדות ובדרך הישר למד דעת את העם במדה גדושה, ואלו לא חיבר רק את ספר המצות לבד דיינו - אמר המחבר ראוי לעורר בזה כי מסכים עם דברי אביו הגאון תשב"ץ שכ' בהקדמת ספרו זוהר הרקיע לאזהרות רשב"ג מובא בהקדמת מהר"י ליאון בספר מגילת אסתר, וז"ל והנה ב' ספרים אלו ספר המצות מהרמב"ם וכן מהרמב"ן הם חמודות מזהב, כ"א מהם הראה בהם כחו ומעשה תקפו וגבורתו בבקיאות, כי הי' ב' התלמודים לפניהם כשלחן ערוך, ואני בינותי בספרי' ההם וראיתים נותנים לפתאים ערמה, ומי הוא חכם בעיניו ובקי בגמרא, בראותו הספרים ההם יראה בעיניו ובלבבו יבין כי ידיעתו קודם ראותו אותם, כגרגיר חרדל בים הגדול נגד מה שידע אחר קריאתו אותם, וכ"ש אם יעתיק ענין באותו הלכות שהביא כל א' בספרו ממקומות הגמרא ומשאר מקומות אשר מהם הוציאם, ויראה עצמו כאלו הוא ברי' חדשה, עקב היה רוח אחרת עמו, מהרוח אשר נאצל עליו מהרוח אשר עליהם, ויחשוב עצמו ראוי להמנות עם היושבים בשבת תחכמוני, ישאל וישיבוהו ישאלוהו וישיב, אשריהם ואשרי מי שזכה לשמוע תורה מפיהם, הלא במעט הדבש אשר הנחילנו אורו עינינו, אם זכינו פא"פ וכו' ע"ש. ומי יתן וישכילו חכמי הדור עוד היום בספרים אלו, וידעו קושט דברי אמת בכללי תורה לעשות סדר נאה לחכמת התלמוד, אזי יהיה נאה להם ונאה לעולם לסגור הדלת בפני אלו המעפילים לעלות, ואין מכירים את מקומם, וכ"א אומר גם לי נגלו תעלומות חכמה, אולם לשונם תהלך בארץ ודבר אין להם בבינה ודעת להשכיל תורה שבכתב ושבעל פה, ואיך המה אחודים וצמודים יחד ולא יתפרדו ואין כאן מקומו - כ"ש אשר חיבר לנו הי"ד החזקה אשר לפניו לא היתה כמוהו מי שכלל הכל בחיבור א' ואחריו לא יהי', וכמה אגרות אחרות כ' ליישר התועים מדרך, עולה על כלנה, ספר מורה נבוכים אשר ישר דרך העוברים, ובנה אותו חומה בצורה נגד מכחישי התורה ונגד המלעיגים עלי' לירות במסתרים לשלוח לה למטרה הן אלה קצות דרכיו, ומי יוכל למלל גבורותיו ונפלאותיו ומחשבותיו, אשרי רבו ואשרי אנשיו ואשרי משרתיו אשרי אשר ראו אותו, ואשרי תלמידיו אשר למדו תורה מפיו, וחלילה שיחס הס' לעצמו זולת במקום שכ' ואני אומר או יראה לי והשאר הוא מב' התלמודי' והברייתו' ומהחכמים אשר קדמוהו - כאן האריך המחבר בטעם קריאת ספר משנה תורה אשר בתחלת השקפה נראה כאלו ח"ו נטל עטרה וגדולה לעצמו והתנצל אותו ולא רציתי להעתיקו הנה - ובאמת לולי החיבור הנכבד הזה היינו במבוכה גדולה בפסקי דינים והלכות וכל המחברי' הבאים אחריו והמפורשים אשר הלכו בעקבותיו הן בישמעאלים והן באדום, אע"פ שהשגוהו במקצת דברים, אבל כלם מודים ביקר תפארת גדולתו, ומיחלים לתורתו ומודים כי ראוי לפארו ולהתברך בשמו, כי מיין נסכו אנו שותים, ולוחמים מלחמו ברוך הוא לה' וברוך שמו עכ"ל, הביטו נא קוראים אהובים וראו איך הכירו תפארתו עוד בימים קדמונים שרי התורה ומה נאמר אנחנו אשר עלתה בימינו כזאת, אשר מתנכלים להסירו מגבירה ולדבר עליו תוהו ע"כ:
<h3>פרק ראשון</h3>
%פרק ראשון

*והנני* מעתיק דברי הטוען בקצרה, להראות כי חישב ליחס לו סברות זרות אשר מעולם לא עלו על לבבו וז"ל והנה הרמב"ם עם כל התפלספותו הי' בעכרינו, כי בתחלה הי' דברי חכמים כדרבונות להנהיג את ההמון אל אשר יראו החכמים טוב לפי הזמן ומקום, והוא הרמב"ם עשה אותן כמסמרות נטועים, לא יזוזו ממקומם, כי כתב הלכות פסוקות, ובקש להסיר כל הספיקות ולהשכיח כל מחלוקת, ולהביא כל ישראל תחת עול המסקנא, אשר ישרה בעיני חכמי התלמוד או בעיניו, תחת כי במשנה נזכרו גם דברי היחידים, למען ידעו דור אחרון שני הסברות יחד, ויפסקו הלכה או כדברי זה או כדברי זה, לפי ראות עיניהם ולפי צורך הזמנים, ואלמלא הראב"ד שעמד נגדו וגדר בפרץ, כבר נשכחו ונאבדו המשנה והתלמוד, והרי אנו ובנינו ובני בנינו משועבדים היינו להרמב"ם ולאריסטו, בלי שנוכל לחקור אחר מקור הדברים, ולדעת הענינים על אמתתם, ואמרתי לאריסטו מפני שהרבה ענינים יש במשנה תורה שלו, שאינם לקוחים מדברי חז"ל רק מאריסטו היווני ומפורשיו הערביים, כמו בהלכות יסודי התורה והלכות דיעות עכ"ל, הנה החליט האיש הזה בדעתו כי רבינו הרמב"ם, לא בא לבנות חומה בצורה סביב תורה שבע"פ, רק בא עלינו בעקיפין להשכיח ולהאביד מאתנו המשנה והתלמוד, יסודי תורה שבע"פ, ולהסיר מלבבנו זכרון כל המחלוקת שהי' מאז בישראל בדינים והוראה, היתה כל מגמתו במשנה תורה שלו, ועתה הנה לשוא עמל רבינו בפי' המשנה שלו, כי הוא לא לעזר ולא להועיל, אחר שחיבורו משנה תורה אתנו היום, הנה שאר ספריו ופירושיו אך למותר, ולמה לנו לגלגל עלינו את הישנות, אלו המחלוקת אשר יבאו ברוב ענין במשנה, ועוד ראינו כי רבינו נשא שבחו של פי' המשנה על שפתיו, וביאר ד' תועליות אשר יגיע להקורא בפירושו ע"ש בהקדמתו, ועוד אמר שם כי חיבר פי' התלמוד בשלשה סדרים מועד נשים נ~י~זיקין, חוץ מן ד' מסכתות אשר רוצה לחבר, ופי' מסכת חולין לפי רוב הצורך בה, ועיין פי' המשניות תמיד פ"ה שכתב וכבר בארנו זה בה' ירושלמי ברכות שחברנו, ועיין (שיטה מקובצת כתובות ק"ט ע"ב) ד"ה הוה עלה רכבא דדקלא, שכ' בזה הלשון וכן מצאתי להרמב"ם פז"ב וז"ל ואמר ר' יהוסף הלוי, כך דיינינן בכל יום בענין מגו,כך נמצא בשיטתו לסנהדרין, ומצאתיה בכתב יד ישן נושן עם שיטת שבת להרב עצמו, והיה סביב לגליון, כת"י בנו החסיד ר"א, גם העיד ר"מ אלשקר על שיטה זאת שהיתה כת"י הרמב"ם עצמו, וע' ג"כ הקדמת המעתיק לסדר מועד, ועתה אחרי שכל מגמתו היתה להשכיח ולהאביד את המשנה, ולא יזכרו ולא יפקדו כל עניני מו"מ שהי' מאז בישראל בדין והוראה, מדוע עמל ויגע בחנם לפרש ענינים אשר המה אך למותר איבוד הזמן ובלי תועלת לפי דעת הטוען בכוונת רבינו:

*ואת"ל* אחר שפי' המשנה חיבר בילדתו, באמת חישב אז לנכון להגדיל מעלות למוד המשנה ע"י ד' תועלת שזכר שיגיע להקורא בה, אולם ברבות הימים אחרי אשר היה ה' בעזרת עמו שנגמר לצורכם ספרו הגדול כלול ביפיו והדרו, כל חלקי תורה שבע"פ איש לא נעדר, כלם נקבצו באו שמה בסדר נאה ומהודר להקל על המורה והשופט, ומני אז גזר רבינו בהקדמתו לספרו משנה תורה שלא יצטרך אדם לחיבור אחר זולתו, ואחר קריאת תורה שבכתב הנה ספרו יספיק לנו לכל דבר, ולפ"ז אחרי שהגענו לכלי חמדה הלזו באמת שוב ספרי' הקודמים לא יועלו לנו מאומה, אכן אחת אשאלהו אם כך דעתו בזקנותו, א"כ מדוע ראינו אותו בכל עת ברצונו העצים לפזר פי' על המשנה ביעקב ולהפיצו בישראל, עיין הקדמתו למורה, ובמורה פט"ו לא' פך"ח לשני ופמ"א לשלישי ובשאר מקומות רמז לפי' המשנה ובפרט בהקדמתו הקצרה לספר המצות שלו, מניח שהעם ישתדלו בלמוד המשנה ובפירושו, והלא אז נגמר כבר ספר משנה תורה שלו, ולמה לא דן ספריו הקודמים בגניזה, כאשר הנהיג בס' השוואה שהתחיל לחבר ולא ישרה בעיניו עבודתו מפני הטעמים שנתן בהקדמת המורה, ולא השלים אותו, וגם במשנה פרק חלק ובשמונה פרקי' שלו, מזכיר ג"כ שחיבר ספר מקבץ כל הדרשות אשר נמצאו בש"ס, ובלי ספק הוא בעצמו ספר השוואה או ס' הנביאה אשר מזכיר בהקדמה למורה, וגונזו לבסוף מפני הטעמי' שנתן, שראה כי לא הי' בו תועל' כי כבר ידענו דרכו שלא היתה כוונתו לעשות ולחבר ספרים אין קץ, רק להועיל לעדת המעיינים החפצים בתורת אמת, כמ"ש במאמר תחיית המתים, אם הי' לו אפשרות לעשות כל הלמוד - צ"ל כל התלמוד ובהקדמת המעתיק לסדר נשים הגירסא לעשות הגמ' - בפרק אחד לא הי' מחבר אותו בב' פרקים ע"ש, וגם פי' המשנה אשר לא נתפשטה אז כל כך, דהרי הראב"ד לא ראהו וכן הרמב"ם בספר המצות לא הביאו, ע' יד מלאכי חלק ב' כללי הרמב"ם והראב"ד סי' כ"א וסי' מ"ד, וא"כ היה לו לגונזו מאשר כי זה יגרום עוד הפעם ריבוי המחלוקת וילאו העם למצוא פתח דין א' על בוריו:

*וביותר* מזה יוקשה הרי הרמב"ם בספר משנה תורה רומז לדברי הש"ס, ומניח כאלו כל התלמוד נודע לכל מעיין בספרו, ועתה אנה נחפש אחריהם כיון שכוונתו היתה שילכו ספרי' אלו לאיבוד לפי דעת הטוען בסוף פ"ד מהלכות יסודי התורה כתב הרב, אמרו חכמי' ארבעה נכנסו לפרדס "ומי המה אלו ארבעה" תנאים או אמוראים, עברים או נכרים, אולי מלאכים, בעוד שלא נדע ענין המסופר פ"ב דחגיגה בשני התלמודים דבריו כאן בספר החתום, וביותר מזה תראה, פ"ו מהל' יסודי התורה הלכה ד' כתב, כל דבר טובה שיגזור האל אפי' על תנאי חוזר, ולא מצינו שחזר בדברי טובה רק בחורבן בית א' לבד וכו', וזה מפורש במסכת שבת, והנה לדעת הטוען כל חפץ ומגמת רבינו, שלא יצטרך איש ללימוד התלמוד ועתה הנה הוא בעצמו מביא ענין קצר, ורומז לעיין במס' שבת, ובאמת מצינו (שבת נ"ה ע"א) בהך דמקדשי תחלו נזכר כל הענין המרומז בדבריו, ועיין לח"מ כאן, אולם אם יהי' נעדרים מאתנו כל ספרי הדת, זולת ספר מ"ת א"כ אף מציאות מסכת שבת לא נדע, וראינו במכתבו להדיין ר' פנחס מאלכסנדרי', כ' וע"ז נהמתי שלא עשיתי עם זה ענין שאני אומר לך, ובדעתי אי"ה לעשותו אם יגזור ה' בחיים אע"פ שיש בו טורח הרבה שכל הלכה מהלכות שבת שהוא בזבחים או בפסחים אודיע מקומה ע"ש, הרי הי' פשוט בעיניו שלא יהי' דברי התלמוד נעלמים מכל מעיין, וחישב זאת למותר להראות המקור באותן הלכות הנמצאות במקומם:

*עוד* תראה ענין נפלא אע"פ שרבינו החליט בהקדמת ספרו הי"ד, שלא להזכיר שמות תנאי' ואמוראי' בספרו, רק לכתוב הדברים להלכה, בכ"ז לא נמלט מלהזכיר הרבה מהם כאשר אפרטם הנה: אמרו על רב תלמיד רבינו הקדוש שלא שח שיחה בטלה מימיו (פ"ב מה' דיעות ה"ד) אמרו על רב תלמיד רבינו הקדוש שלא הלך ד' אמות בלא תפילין וציצית (פ"ד מהל' תפילין הכ"ד) הלל הזקן אמר אלו תפילין מאבי אבא הם (פ"ב מהל' תפילין הי"א) בימי ר"ג רבו המינים ותקנו ברכת המינים (פ"ב מה' ברכות ה"א) מתקנת ר' יוחנן בן זכאי -לגי' הנכונה של מרן הכ"מ - שלא יעלה כהני' בסנדליהון (פי"ד מהל' תפלה ה"ו) משמת שמעון הצדיק פסקו מלברך בשם המפורש (פי"ד מהל' תפלה ה"ט) משחרב בית המקדש, התקינו שיהא לולב ניטל בכל מקום ז' ימים, ותקנה זאת עם כל תקנות שהתקין ר' יוחנן בן זכאי כשיבנה בית המקדש במהרה בימינו יחזרו ליושנם, (פ"ז מהל' לולב הי"ד) משחרב בהמ"ק התקין ריב"ז שיהיו מקבלין עדות החודש כל היום (פ"ג מהל' קידוש החודש ה"ו) רבינו הקדוש התיר בית שאן, מאותן המקומות שלא החזיקו בהם עולי בבל (פ"א מה' תרומות ה"ד) כשראה הלל הזקן שנמנעו מלהלות תיקן פרוזבל (פ"ט מה' שמיטה הט"ז) בימי יוחנן כהן גדול שהי' אחר שמעון הצדיק תקנו להפריש מעשר מפירות שלקחו מעם הארץ (פ"א מעשר ה"א) ראי' לדברינו שהרי רבא הוציא זוגי דסרבלא בדברים העשויים להשאיל ולהשכיר בלי ראי' (פ"ח מה' טוען ה"ו) שמעון בן שטח תלה פ' נשים ביום א' (פכ"ד מה' סנהדרין ה"ד) - הארכתי להעתיק פה כל המקומות אשר פרט רבינו שמות תנאים ואמוראי' בשמם, להראך כי הגאון מהר"ז מווילנא לא דיבר נכונה, כמו שהובא בשמו ספר תולדות אדם שלא ימצא בכל ספר הי"ד להרמב"ם, רק ב' פעמים שם תנא ואמורא הלל ורבא ולא יותר, וראה המראה אשר הראיתי - עכ"פ אנה נחפש אחר אלו התנאי' והאמוראים המובאי' בספרו, ומאין נדע מי המה ומה ענינם אלינו, אחר שנסתם מאתנו חזון המשנה והתלמוד, ואין לנו שיור רק משנה תורה הזאת אשר שם משה לפנינו לדעת הטוען:

*ואם* תתעקש ותאמר אחרי שהרמב"ם מנה בהקדמתו לספר משנה תורה שמות כל המקבלים עד אחר ר' אשי ועל איזה אופן נשתלשלה הקבלה מאבות לבנים עד שהגיעה אצלנו, א"כ שוב אין מהצורך לדעת עניניהם אחר שהספיק לנו לדעת כי האנשים הללו הי' אבות ב"ד מורישים הקבלה מדורות שקדמו להם, ודי לנו בזה שיהי' כל עשיותיהם עלינו לחובה, אולם מה נעשה באותן התנאים אשר מביא רבינו בספרו, ואין להם זכר בהקדמתו, כמ"ש הרמב"ם פ"ו מהלכות מתנות עניים ה"ח, לא יתן אדם לתוך קופה של צדקה, אלא א"כ יודע שהממונה נאמן וחכם ויודע להנהיג כשורה, כר' חנינא בן תרדיון ע"ש, ועיין עוד פ"ח מה' אישות הלכה ה', על מנת שאני תלמיד, אין אומרים כבן עזאי וכבן זומא ע"מ שאני עשיר אין אומרים כר' אלעזר בן עזרי' וכרבי אליעזר בן חרסום ע"ש, ועיין פט"ו מה' אישות ה"ג מי שחשקה נפשו בתורה, ושונה בה כבן עזאי וכו', ולא נשא אשה אין בכך כלום, ועתה הנה אין זכר בהקדמתו למשנה תורה אף שמות של אלו החכמים, ר' חנינא בן תרדיון ר' אלעזר בן עזרי' ר' אליעזר בן חרסום ובן עזאי ובן זומא, מפני שלא הי' נשיאים וראשי ב"ד - הנה לפי המבואר ברכות פ"ד בבלי וירושלמי, וכן ידענו משם כי משנה דעדיות בו ביום שנתמנה ר' אלעזר בן עזרי' נסדרה א"כ באמת קשה על רבינו מדוע לא הביא גם ראב"ע במנין החכמים המקבלים, אפי' אח"ז שהחזירו בני הישיבה את ר' גמליאל, נשאר על כל פנים לנשיא לדרוש שבת אחד, ובש"ס (סנהדרין דף י"א ע"ב) אמרו על רבן גמליאל דיבנה בתר דעברוהו, ראינו שהתמנות ראב"ע נחשב לרבן גמליאל להעברה מהנשיאות, ובפרט לדעת הירושלמי נתמנה ראב"ע לאב"ד אח"כ, והא דלא מצינו אצלנו תואר רבן, אשר יחסו בכל עת להנשיאים, עיין רמב"ם בהקדמתו לפי' המשנה, ובערוך ערך אביי' בכ"ז ר' שמעון בן גמליאל אביו של רבי היה ג"כ נשיא כמ"ש בסוף הוריות ובכ"ז לא נקרא רבן וצ"ע - נוסף ע"ז דברי הרמב"ם המה כחלום בלא פתרון אם לא נדע עסקו של רבי חניני' בן תרדיון בצדקה (ע"ז י"ז ע"ב) ועשרו של ר' אליעזר בן חרסום (יומא ל"ה ע"ב) ושל ר' אליעזר בן עזרי' (שבת נ"ד ע"א) וענינו של בן עזאי (בכורות נ"ח) שאמר כל ישראל לפני כקליפת השום, וחשקו לתורה (יבמות ס"ב ע"ב) ומשנה ראשונה דהוריות שהי' ~תלמוד~{תלמיד} שהגיע להוראה הוא ובן זומא, וכן מ"ש רבינו פ"ה מה' יסודי התורה ה"ד, ואלו הן הרוגי מלכות ר' עקיבא וחביריו שאין מעלה על מעלתן: [^1] ועיין פ"ח מה' אישות הלכה ד', אין אומרים כר' עקיבא וחביריו, ועיין פי"א מהלכות מלכים ר' עקיבא נושא כלים של בן כוזיבא הי', ועתה אם המשנה והתלמוד יהי' נשכח שמם וזכרם מאתנו, הנה לא ידענו מה אירע לר"ע ומה ענינו לבן כוזיבא, אחר שנעלם מאתנו מה שספרו בסוף ברכות גודל חסידתו וקדושתו, ובסנהדרין פ' חלק וירושלמי תענית ומדרש קינות, איך טעה בבן כוזיבא, ובכל אלו הענינים השמיט רבינו עיקר הסיפור רק סמך על מה שנתפרסם בתלמוד ומדרשים, ומי היה יודע זאת אם מגמת רבינו היתה להכחיד כל הספרים הללו כפי דעת הטוען:

*ויותר* מזה יוקשה לדעת הטוען, הנה לא יכחיש שום בן דעת, שידיעת קורות אומתינו בכלל ובפרט, נחוץ מאוד לכל משכיל אשר תורת אלהיו לו למנה, למען ידע מה פעל אל באומה זאת, ואיך אנשי אומתינו מאז המה עולים ויורדים, ומתנהגים בהשגחה פרטיות מאתו יתברך, וכי בכל דור עומדים עלינו לכלותינו, והקב"ה מקים לנו בכל עת גואל נאמן, ומשים את נפשו בכפו להציל המון הרב הזה וגדול הרועה שמצילן ועיין ספר מור וקציעה להגאון יעבץ הלכות שבת ש"ז, בענין למוד ספרי חכמה בשבת כתב וז"ל לכן אני אומר מצוה על כל אדם מישראל להיות בקי בספר נחמד שבט יהודה, ובשאר ספרים מספרים קורות ישראל, לזכור חסדי ה' עלינו בכל הדורות, כי לא תמנו בכל הגזירות הרבות ובאגב ילמוד מתוכו דברים מתוקים ויקרים, לב נבון נקנה דעת בדרכי ויכוח ע"ש, [^2] ואמרו (שבת י"ג ע"ב) שהתירו לכתוב מגילת תעני' מפני שהיו מחבבי' הצרות שנגאלו מהם והנס חביב עליהם, וע' (ע"ז ח' ושבת ט"ו) דשלחו לר' יוסי בשעת חליו שיאמר ג' דברים בשם אביו, בקורות ישראל ואביו הי' ר' יוסי המחבר סדר עולם, ובקי ומכיר בחכמה זאת, וראינו ג"כ (שבועות ו' ע"ב) אמר ר"פ לרבא מאן חשוב אי קיסר או שבור מלכא אמר לי' אטו מר בחורשא קא יתיב שלא ידע בטבעא של רומי ע"ש, ואם היה נחשב לחסרון אצלם העדר ידיעות תוקפה של רומי, מכ"ש שהיתה העדר ידיעות קורות אבותם חסרון גדול בחוקם, וידעו זאת הקטנים עם הגדולים, וזה הדרך הנכון להשלמת העם, ועתה אין לנו שום ספר וחיבור אשר על ידו נוכל לדעת מצב עמינו מתחילת בית שני עד זמן חתימת התלמוד רק מה שבא מפורש במגילת תענית ומפוזר בשני התלמודים ומדרשים - ספר חשמונאים ויוסיפין נוסף ע"ז כי לא נתקבלו אצלנו לנאמנים בדבריהם, עוד אין בהם תועלת במה שנצרך לדעת דרך הקבלה כי ספרים הללו אינם מתעסקים רק מקורות האומה בכלל, והמלחמות שעשו ורק מעט מזעיר מדברים בספריהם מהתנאים וראשי סנהדרין איך יגעו מאז להוציא סתום מן המפורש במד' ההלכה להשאיר לנו ברכה תורה שלימה כלולה ביפיה והדרה - ומה נעשה בהעדר כל ספרנו מהיכן נדע חלק זה מחכמת התורה והקדמתו הקטנה והמעטה לספר משנה תורה שלו, לא תספיק למלאות המחסור בזאת הפינה הראשית:

*וגם* האגדות ומדרשות אשר יצפונו במאמרים הקצרים, חכמה רבתי בדברים העומדים ברומו של עולם, כאשר תראה בהקדמתו למשנה ומשנת חלק והקדמתו למורה, מאריך בזה לעורר על הפנינים היקרים הטמונים בדברי חז"ל, וביותר תראה בשמונה פרקים כתב בזה הלשון על מאמר בר קפרא סוף ברכות איזהו פרשה קטנה שגופי תורה תלויין בה בכל דרכיך דעהו, כ' וכבר כללו חז"ל זה הענין בקצרה במלות מועטות, מורה על זה הענין הוראה שלימה עד כשאתה תבחין, תוכן המלות איך ספרו זה ענין הגדול והעצום, אשר חברו בו חיבורים ולא השלימם, תדע שנאמרו בכח אלהי בלי ספק ע"ש, עוד שם פרק ד' ומצאתי להם דבר לא שמעתי כלל יותר נפלא ממנו, והוא (בירושלמי פ"ט נדרים) דאלו המקבלים על עצמם בחומר שבועה ונדרי', בזה הלשון בתי לא דייך במה שאסרה תורה אלא שאתה אוסר עליך דברים אחרים, ועיין מורה פ"ע לראשון כ' וז"ל והסתכל איך הענינים המופלאים האמתיים, אשר עליהם הגיע ענין המעולה שבפלוסיפים מפוזרים במדרש ע"ש, ועיין מורה פ' ך"ב לשלישי, וז"ל ואחר זכרי, מה שזכרתי שמע זה המאמר המועיל שזכרוה חז"ל שראויים להקרא חכמים באמת, אשר ביאר כל מסופק, וגלה כל מכוסה, והראה רוב סתרי התורה, והוא אמרם הוא שטן הוא מלאך המות הוא יצר הרע כבר ביאר כל מה שזכרתי ביאור שלא יסופק על בעל שכל ע"ש, כמו שראינו שכל ענין הגדול מידיעה ובחירה, נכלל במלות קצרות לחז"ל, הכל צפוי והרשות נתונה, הכל בידי שמים חוץ מיראת שמים, ואלו צדיק ורשע לא קאמר, וכל ענין מראה הנביאה שבא להנביא בסיוע כח המדמה כללו בקצרה כל הנביאים ראו באספקלריא שאינה מאירה, ובמאמר הנפלא גדול כחן של נביאים שמדמים צורה ליוצרה עיין מורה ספמ"ו לראשון, וכן במאמר הקצר הוא מעונה של עולם ואין העולם מעונו, סוס טפלה לרוכב, ואין הרוכב טפל לסוס, הוא הענין הנפלא אשר רמזו בזה להודיע שאין הקב"ה נפש הגלגל, אבל הוא יתנועע הגלגל והוא יתעלה נבדל ממנו ואינו כח בו, עיין מורה פ' ע' לראשון, ועוד יש ענינים וסודות עמוקי' אשר עדיין טמונים ונעלמים מאתנו, וגם הרב לא בא אל הכוונה הנכונה, ונגלים מעט מעט לכל חכם בדורו בעזר אלהי, ועתה אם יהיה נעדר מאתנו המשנה והתלמוד מי ידלה לנו פנינים אלו: ואין לומר שהרמב"ם לא דיבר רק מחלק הלכות כי ע"ז חישב כי ספרו יספיק, אבל מחלק האגדות לא דיבר, ויודע היה שהדברים הקצרים שהציג רבינו, לא יספיקו אם לא יהיה נוכח עינינו, האגדות ומדרשות ערוכים וסדורם בלשונם, כפי אשר יצאו מתחת ידי מחבריהם למען נשכיל אחר הרזים הטמונים בהם, אבל אי אפשר לומר שכוונת רבינו היה על דרך זה, אחרי שידענו כי בזמנו לא העלו זאת על רעיונותיהם, לעשות פירוד בין הדבקים שהדבוקים חז"ל מסדרי התלמוד הלכות ואגדות יחד, ולעשות אגדות מדור בפני עצמו, ורק זה ערך ארבע מאות שנה, קם הר"י בן חביב והפריד אותם בחיבור עין יעקב, וכיון שכן איך אפשר להשכיח משנה ותלמוד, אחרי שעדיין אנו צריכים להם בשביל אגדות ודברי אמונה ומוסר ועכ"פ למה לא גזר רבינו להפרידם, אלו יהי' הולכים לאיבוד, והאגדות ישארו מפני הצורך שיש בהם עדיין:

*עוד* אראה הנה ראינו דרכו של רבינו, אע"פ שכתב לנו נהוג ושאינו נהוג הכל הכניס בספרו ועשה שלחן ערוך בסדר נאה והטיב לעשות מכל הקודמים לפניו, אולם לא כתב רק ענינים שיש מהם תועלת לדורות כשיבנה המקדש במהרה בימינו, ויהי' ההכרח לדעת דיני טומאה וטהרה, מעשה הקרבנות, הנהגת סנהדרין וכדומה, אולם אותם הדינים אשר לא יהי' לנו צורך בשום פעם, ולא הי' רק מצות שעה לבד, כמו פ' הגבלה ומלואים ודיני פסח מצרים וכדומה, דברי חז"ל ברוב ענין למען הסביר קראי אהדדי, עיין פ"ק דיומא כיצד הלבישן מאי דהוי הוי למסבר קראי אהדדי (ועיין תוס' סנהדרין ט"ו ע"ב) שור סיני בכמה, אולם רבינו אשר לא בא בס' משנה תורה שלו לעשות פירושים רק חיבור כולל הלכות ברורות, ולא כוון בספרו זה לפרש לנו מקראות סתומות, כמ"ש במכתביו ה"פ, כי הוא מבדיל בכל עת בין חיבור לפי', ספרו על המשנה נקרא פי', מאשר שפי' דברי זולתו, וספרו משנה תורה קרא חיבור - והמעתיק ספר המצות לא דק בזה וקרא בהקדמתו, גם לפי' המשנה בשם חיבור - ומפ"ז אין מבוא לדינים אלו בספרו, ועיין מ"ש רבינו הרמב"ם פ"ב מהלכות מעשה הקרבנות הלכה ט"ז, קרבנות שהקריבו בימי עזרא מלואים היו, ואינם לדורות, אבל דברים הנוהגים לדורות הם ד"ת שפירשנו כמו שהעתיקם מפי משה, ועיין ספר המצות שורש ג', ועתה אחרי שלפ"ד הטוען רצה רבינו שרק ספרו לבד יהי' נשאר יתד תקועה בהוראה ודינים, ושאר הספרים ילכו לאיבוד, מה זה שכתב פ"ו מהל' סנהדרין הלכה א' דיין שטעה בדברים המפורשים במשנה וגמרא חוזר הדין ואם אי אפשר לחזור חייב לשלם, ואם טעה בשקול הדעת במחלוקת תנאים ואמוראים, וא"א לחזור פטור מלשלם ע"ש, ועתה אם רק ספרו יהי' לנו לעינים, ולא יזכר ולא יפקד ענין המשנה וגמרא, מאין נדע מה הוא טעה בדבר משנה, ומה הוא טעה בשקול הדעת במחלוקת תנאים ואמוראים, אנה נחפש אלו הפלוגתות, בספרו אין זכר לפלוגתות תנאים ואמוראים, ועיין ג"כ פ"ו מהלכות תלמוד תורה נדוהו בחלום צריך עשרה ששונים הלכות, ואם לא מצא די בעשרה ששוני' משנה, ועיין פ"ח מהלכות אישות על מנת שאני תנאה, צריך להיות יודע המשנה ותוספתא של ר' חייא, וכ"כ פ"ד מה' תלמוד תורה ק"ו וגזירה שוה נזקקין לק"ו ולמה הביא רבינו בספרו ענינים אלו אחר שהולכים לאיבוד, ומכ"ש פלוגתות תנאי' ואמוראים אשר עיקר דעתו היתה להשכיחם לפי דעת הטוען, וכמו שלא זכר רבינו דיני במה, ופסח מצרים, והגבלת הר סיני, כך אין צורך מעולם לדין בטעה בפלוגתות תנאים ואמוראים:


[^1] *הגה* מ"ש רבינו ואלו הן הרוגי מלכות שאין מעלה מעלתן ר"ע וחביריו מצינו (ב"ב יו"ד ע"ב) הרוגי מלכות כגון ר' עקיבא וחביריו אין שום ברי' יכולה לעמוד במחיצתן, ומ"ש רבינו ועליהן נאמר כי עליך הורגנו כל היום נחשבנו כצאן טבחה מצינו (גיטין נ"ז ע"ב) בארבע מאות ילדים שהשליכו עצמם לים שדרשו קרא זה, ומ"ש ועליהם נאמר אספו לי חסידי כורתי בריתי מצינו (סנהדרין ק"י ע"ב) דרשו כן על ר"ע וחביריו, ומאלו המקומות הוציא רבינו דבריו, ומרן הכ"מ לא התעורר בכ"ז:

[^2] *הגה* מדברי הרמב"ם פי' המשנה חלק שכ' על הך דבן סירא שהיה איש שחיבר ספרים, יש בהם התולים מעניני הכרת פנים וכו', וכגון אלה הספרים הנמצאים אצל הערב, מספור דברי הימים, והנהגת המלכים ויחוסי הערביים וכו', שאין בהם חכמה ולא תועלת אלא איבוד זמן לבד ע"ש, שנראה שהפריז על המדה דוקא על אלו העוסקים בדברי הימים כל מלכי ערב שהיה עיקרם בדברי עגבים ובדברים נעדרו המציאות, כמו ספורי הערביים אשר נעתקו אצלנו היום, אבל דברי הימים מקורות אומות וקורות המדינות ומשפחות המושלות, חכמה נחוצה מאוד להכיר חכמת ההשגחה וההנהגה העליונה, ועיין רמב"ם פי' המשנה פ"א דאבות על הך ולא מצאתי לגוף טוב משתיקה, בחלק הג' הדברים שאין בהם תועלת ולא נזק, כרוב דברי המון, איך נבנית חומה פלונית והיכל פלוני ורוב מגדלות המדינה ע"ש, הרי שהשמיט רבינו ענין דברי הימים בחשבון זה, מפני שיש בהם תועלת וחז"ל הי' בקיאים בקורות הללו:
<h3>פרק שני</h3>
% פרק שני

*עד* כה דברנו בראיות מנחיצת למוד הגמרא לספר משנה תורה, ועתה אראך לא לבד שלא רצה להשכיח את המשנה והתלמוד רק הטיל עלינו לחובה את למוד הגמרא, וז"ל סוף פ"ד מהל' יסודי התור' אע"פ שדבר קטן קראו אותם חכמי' שאמרו דבר קטן הוויות דאביי ורבא, אעפ"כ ראויים להקדימם שמישבים דעתו של אדם תחילה, ועוד שהם הטובה הגדולה שהשפיע הקב"ה לישוב עולם הזה ע"ש, והויות אינו הלכות פסוקות בספר מ"ת שלו, רק ענין הפלפול ומו"מ של הלכה, דאמרו על ר' יוחנן בן זכאי שהי' יודע הלכות והויות (סוכה כ"ט ב"ב קל"ד) מזה מוכח דהויות לאו הלכות פסוקות הם, וכן אמרו (ברכות כ' ע"א) הויות דרב ושמואל חזינא הכא ראינו לדעת הרמב"ם, גם דרך דרשות וסברות נחוצות ללמדם ואפילו להקדימם ללמוד הפרד"ס, וביותר מזה כתב פ"א מהלכות ת"ת הי"א וי"ב חייב אדם לשלש תלמודו שליש בתורה שבכתב, וג' שעות מתבונן בדעתו, להבין אחרית דבר מראשיתו וכו', ויבין המדות שהתורה נדרשת בהן, עד שידע איך הם עיקר המדות, ואיך יוצא דבר האסור והמותר בדברים שלמדנו מפי השמועה, וזה הנקרא גמרא בד"א בתחלת למודו, אבל לכשיגדל ולא יהי' צריך ללמוד תורה שבכתב ולתורה שבעל פה, יפנה כל ימיו לגמרא לבד לפי רוחב שיש בלבו וישוב דעתו עכ"ל, ראינו שביאר לנו רבינו ענין תורה שבעל פה היינו דברים שלמדנו מפי השמועה, כגון הלכות מסיני גוד ולבוד ודופן עקומה, אשר אין להסמיכם למקרא, או פירושי המקראות ועבדו לעולם היינו יובל, אך ביום הראשון היינו ערב פסח וכדומה לאלפים, והגמרא תתעסק להודיע לנו מאין באו לנו הלכות ופירושים אלו, פעם אמרו הלמ"מ הם ועל קצתם הראו כי דרך, המדות הנדרשות המקובלות באו, או מעומק פירושי המקראות או דרך הסברא ידעו זאת, הרי בפירוש הטיל עלינו חוב' להתעסק כל היום רק בגמ' לבד לכשיגדיל, אשר אין לפרש על ספר מ"ת שלו, כי אי אפשר ללמוד מספרו, כללי תורה י"ג מדות דר' ישמעאל ול"ב מדות דר' אליעזר בנו של ר' יוסי הגלילי ושאר כללי תורה אשר יבאו בש"ס מפוזרים אנה ואנה אפי' ספר המצות שהקדים לספרו, לא יספיק ללמד אותנו כל הכללים המבוקשים ונכללים לדעת רבינו בתור' שבעל פה אשר יתעסק אדם כל ימיו, ואם הברייתו' המתעסקו' באלו ענינים נעלמו מאתנו, ילאה כל א' להגיע לדבר עד תכונתו מספרו לבד. אשר אינו בא בראשי' וראשונ'. רק דרך חבור וקצת הטעמים לא באו בספרו רק דרך גררא להטעים קצת. ובכלל הניח שילמדו דרכי הכללים ממשנה וברייתא ותלמוד. וכבר כ' הרא"ש כלל ל"א סי"ט, שהמורים מדברי הרמב"ם ואינם בקיאי' במשנה ותלמוד, טועים להתיר איסור ע"ש - ומובא בהקדמ' מרן הכ"מ בדלוג קצת - ועתה צא ולמד אם אמרו כן בהוראה ודינים, שהמה הלכות פסוקות, ובכל זה אין למורה להורות מספרו לבד, אם אינו יודע מקודם דרך משא ומתן של הגמרא, ק"ו בן בנו של ק"ו, בלמוד עיקר חכמת התורה הנקרא גמרא בפי רבינו, שאין לבוא אל תכליתה רק לחכם העוסק במשנה וברייתות והויות חז"ל, אשר המה חרשו זרעו קצרו ודשו בשדה התורה, והעיון וההקף בכל הענינים שבאו בספרים אלו, זו הוא הנקרא גמרא ולא ספר משנה תורה לבד, ועתה לדעת הטוען גזר רבינו לכלות כל ספרי ישראל - כאשר גזר הקאליף אוימער לשרוף בית עקד הספרים באלכסנדריא, באומרו כיון שיצא ספר דתם הקויראן לאור, הנה כל הספרים שנמצאו עתה אך למותר, וכן לדעתו רצה רבינו לנהוג כן עם כל ספרי חכמי ישראל, לולי שהרמב"ם עצמו במכתבו להדיין ר' פנחס הקדימו, וז"ל וכי אני צויתי או עלתה על לבי שאשרוף כל הספרים שנעשו לפני מפני חיבורי - ורצה להשכיח כל המחלוקת שנתהוו פעם בענין ד"ת מה זה שהטיל חובה עלינו שלא יפנה אדם כל ימיו רק לתורה שבע"פ, ומה הוא גמרא, אצלנו לא נמצא אחר תורה שבכתב זולת ספר משנה תורה לדעת הטוען:

*והנה* ראיתי שכבר תפסו משכיל א' מדברי הרמב"ם בהלכות ת"ת ופי' הטוען דברי רבינו שיעסוק כל ימיו בפרד"ס, שגם הוא בכלל גמרא לדעת רבינו ולא יעסוק לכשיגדיל לא בתורה שבכתב ולא בתורה שבעל פה, רק לעתים מזומנים ועיקר ישים עיונו רק בשאר חכמות הנקראות פרד"ס, כמו שאמר הרמב"ם ופרד"ס בכלל גמרא, והנה חוץ מזה שענין שאמר שילמוד האיסור והמותר במדות שהתורה נדרשת, אשר הוא בכלל גמרא לדעתו אי אפשר להתפרש בשום אופן על פרדס, שאין זה דבר הנלמד במדות שהתורה נדרשת וג"כ אין נופל בו איסור ומותר, ואפילו נניח דגמרא כולל שניהם, ענין מ"ת שלו, וענין הפרד"ס, אולם כל זה הי' לו לרבינו לפרש ולא לסתום, ובפרט שכ' בסוף פ"ד מה' יסודי התורה שהויות קודמים ללמוד פרד"ס, ובהלכות תלמוד תורה אמר דבתחלת למודו ילמוד תורה שבכתב ושבעל פה וגמרא, וגמרא היינו פרד"ס לדעתו ראינו שדעתו, שילמוד ביחד ולא קדימה זמניות לתורה שבעל פה על גמרא, ובפרט שרבינו הרמב"ם בעצמו בפירוש המשנה פרק כ"ג דשבת מ"ב, כ' כי לבד ספרי הנבואות ופירושיהן אסור לקרות בשבת ויו"ט, אפי' הי' אותו הספר בחכמה מן החכמות ע"ש, הרי מבואר דעתו דשאר חכמות ואפי' פרד"ס חול המה נגד ספרי ישראל תנ"ך ומשנה ותלמוד:
<h3>פרק שלישי</h3>
% פרק שלישי

*ועתה* אני אומר כי לא הנהיג זה המחב' מנהג חכמים אשר מדקדקים היטב בספר, טרם יחריצו משפטם, והטוען הזה לקח הדברי' מפי השקפה ראשונה, בלי עיון ובדיקה במקור הדברים, ועי"ז העלה חרס בידו ולא ידע נגד מי ידבר, ובפרט ידענו איך הרמב"ם עצמו חיבב מאוד ספרו, ע' מאמר תחיית המתי' וז"ל, והחיבור אשר לא יכירו מעלתו, אלא המודים על האמת מאנשי הדת והחכמה, שיהיה להם שכל טוב והכרה בדרכי החיבור, וידעו בפזור הדברים אשר קבצתים ואיך חברתים ע"ש, עוד שם, כל דברינו המה, אמנם הם קב ונקי, אין כוונתינו להגדיל גוף הספרים, ולא לכלו' הזמן במה שלא יביא אל תועלת, ולזה כשנפרש לא נפרש אלא מה שצריך לפרש, וכשנחבר לא נחבר רק קיצור ענינים ע"ש, וע' מכתבו לר"י הכהן מלינל וז"ל, וכמה טרחנו כמו עשר שנים רצופים, לקבץ חיבור זה, ואנשים גדולים המה יודעים מה שעשיתי, שהרי קרבתי דברים מפוזרים ונפרדים וקראתי אותם א' מעיר ושני' ממשפחה ע"ש, וע' ספר יד מלאכי חלק ג' כללי רמב"ם מ"ש בשם ספר משפטי צדק סימן ק"ך, כל דברי הרמב"ם המה בתכלית העיון והדוקדק, ויש לדקדק ולפלפל בדבריו כאשר תוכל לדקדק כדברי הגמרא עצמה ע"ש, ויש אתנו י"ב שאלות ששאל הר"ר שאול הכהן, להרב מהר"י אברבנאל כלם מתעסקות לבאר סדר פרקיו של ספר המורה, מדוע עשאו בג' חלקים ועל מנין הפרקים אשר בכל חלק שאלות זרות למראה עין, אולם אחרי אשר ידענו דרכו של רבינו, ואשר הגיד לנו בהקדמתו למורה כי שם צוה להשיב פרקיו על פרקיו, ולהבין בהם כל מל' כי לא נפל בו שום דבר על צד המקרה וההזדמן, רק הכל נכתב בדקדוק עצום מאוד וכן צריך לנו זה הדקדוק והחיפוש להמעיין בעין בקרת, אף בשאר ספריו הממולאים מפז ע' הקדמת הרב המגיד להלכות שבת שכ' בזה הלשון יותר שהיה רבינו חכם בד"ת ודבריו בהם צוף דבש אמרי נועם, עוד אזן וחקר ותקן בהפלגת סדורו בספרו, ולמוד דעת את העם בהיות כל דבר דבור על אופניו, וכל ענין מיושב במקומו, לזאת כל בקי בספרו ואשר יחפוץ לבוא חדריו כי מקדש מלך ובית ממלכה סתריו, יערב לו לדע' סדר רבינו במאמריו ע"ש, ומי אשר הרגיל עצמו בלמוד חכמות של חול, אשר דרכם לבאר בתחילה השמות והמלות אשר הונחו לחכמה זאת, והמלות הללו כעין פרוזדור לחכמה, ואח"כ מכניסין את הקורא לטרקלין של החכמה, מי לא ישמח ויתענג על דבריו בשני פרקים הראשונים מהלכות אישות, ומסיים שם ספ"ב ה' כ"ז נמצאו כל השמות שבארנו ענינים בשני פרקים אלו ך' הם קדושין ערוה שני' איסורי לאווין וכו', שים כל השמות לעומתך תמיד, ואל יליזו מעיניך כל ענינם, למען לא נהיה צריכין לבאר כל שם מהם בכל מקום שנזכיר אותו ע"ש, וע' הקדמתו הנעימה לסדר טהרות ותבין ותשכיל כי להגיע אל כוונת רבינו אינו מספיק הבנת הדברים במקום א' לבד כי כל דבריו יבאו מקושרים א' לא' עניים במקום זה ועשירים במקום אחר: ומי שיש לו לב לדעת ועיני' לראו' ירא' כי עוד בילדותו עת החל רוח ה' לפעמו, לבנות בנין אדיר בישראל בספרו על המשנה כבר היה היסודות מספר משנה תורה שלו ומספר המורה, מוכנים אצלו בכח, כמ"ש במ"א, אלא שעדיין לא השיגו השלימות הנאות לענין גדול כזה, וימים ידברו בדברים רמים ונשגבים כאלה להכשירם ללמוד החכמים, ואם היה הטוען מעיין היטב במקור הדברים אשר אציע היום לפני הקורא, לא היה מקום לתלונתו על רבינו:

*והא* לך דבריו בהקדמתו לספר משנה תורה שלו, כללו של דבר כדי שלא יהא אדם צריך לחיבור אחר בדין מן הדינים, אלא יהא חיבור זה מקבץ לתורה שבעל פה כלו וכו', וקראתי בשם משנה תורה לפי שאדם קורא בתורה תחלה, וא"צ לקרות בספר אחר ביניהם ע"ש, וכיוצא בזה כתב בהקדמתו לספר המצות וז"ל, ראיתי ג"כ שאחבר חיבור, כולל בו בל דברי תורה כלה ומשפטה, עד שלא יהא דבר חסר ממנו, ושאעשה בו דבר שהוא מנהגי לעשות, לעזוב זכרון המחלוקת והדברים הנדחים, ושלא אביא רק הלכה פסוקה, ושיהיה החיבור כולל כל דברי תורה מה שצריך בזמן הגלות, ומה שאיננו צריך וכו', ובכלל שלא אצטרך עמו אחר, התור' ספר אחר זולתו, לדעת דברים שיצטרך בכל התורה בין מדאורייתא בין מדרבנן ע"ש, וע' בתשובה שהשיב לר' פנחס הדיין "והלא אמרתי בתחל' חיבורי שלא חברתי אותו רק מפני קוצר רוח למי שאינו יכול לירד לעומק התלמוד, ולא יבין דרך האיסור והמותר, ועיין עוד בתשובה שהשיב לתלמידו "לא תתעסקו כי אם בהלכות הרב, ותעריכו אותו אם החיבור, וכשתמצאו מחלוקת בדבר, תדעו כי ענין התלמוד יורה אתכ' זה, וכשתשכילו ותעיינו במקומו תמצאו האמת, ולא תכלה ותאבד זמנך בפירושי ומשא ומתן של הגמרא, אותם הדברים שכבר הנחתי איבוד הזמן ומעט התועלת, הרי שצוה להעריך דבריו עם דברי התלמוד, ולעיין כל הדברים בשרשם, רק שלא לכלות זמנו בפלפול של הבל, אשר כבר החלה בזמנו, ולא היה שום תועל' להוציא דין ברור לאמתו, לכן לא ישר דרך זה בעיניו, וע"ע מכתב זה, אמנ' מר זכרי' הוא גדול מאוד בעיניו, וכבר למד מעצמו וטרח באותו מו"מ והפירוש ויחשוב שהוא יחיד בדורו שהגיע אל התכלית וכו', וכבר אמת דבר קטן הויות דאביי ורבא ואם זה אצלי דבר קטן, כיצד אשית לב לאיש מסכן, שאין עני אלא בדעת וכו', ואלו הבלבולים שהוא מבלבל והקו' שהוא מקשה, כלם הם בפי' המשנה ע"ש, הרי כי רק נגד הבלבולים והויות ופירושים זרים, שמאבדים זמנו בחנם, נגד אלו יצא רבינו לקראת נשק, וחישב להשכיחם, לא כן אותן הדרשות והסברות וכללי תורה שבאו בגמרא, באלו אדרבה שם רבינו חובה עלינו לעיין בהם בכל עת ולהבין ע"י הלכות פסוקות שקבצם הוא אחד לאחד בספרו, ועפ"ז תבין ג"כ להצדיק את רבינו במ"ש ספ"ד מה' יסודי התורה, אע"פ שדבר קטן קראו אותם חכמים אלו הויות דאביי ורבא, והר"ן הביאו מרן במקומו הטיח דברים נגד רבינו בזה, ובאמת ח"ו לא עלה על דעת רבינו מעול' לחשוב למוד התלמוד לדבר קטן רק אותן הפלפולים והויות המה אצלם פחות המעלה נגד הלכות פסוקות הנמצאי' בש"ס, ע' הקדמתו לסדר טהרות דמסיים שלא יקל הקורא בקריאת ענינים אלו, ויחשבם קלי ערך כמו דיני ממונות וסוכה ולולב, כי צריך בענינים אלו שקידה רבה להגיע לעומקם, ראינו שם שלא לבד נגד מעשה מרכבה רק ג"כ נגד הלכו' קבועות בסדר טהרות, חישב שאר דיני תורה לקטני' במעלה, וכן אלו הויות נגד כללי תורה והלכות ברורות כדבר קטן נחשבו:

*ומ"ש* רבינו בהקדמתו שלא יצטרך אדם לחיבור אחר זולתו, היינו בדין והוראה כמו שביאר, ולהקל על המורה עשה זאת באסיפתו, שלא יהי' נבוך בכל שאלה וספק שמובא לפניו, ויצטרך לחפש בכל הש"ס, וגם אח"כ יהיה קשה על המורה להוציא הדין לאמתו, אבל עתה בספר זה, הנה מוציא הכל לפניו מסודר כל אחד במקומו, ועיין מכתב רבינו לר"י מלונל. שלא נתכוונתי בחיבור זה אלא לפנות הדרכים, ולהסיר המכשולים, מפני התלמידים שלא תחליש דעתם מרוב המו"מ, ויבאו לטעות בפסק הלכה, וכבר מעת חתימת התלמוד, קמו רבני סבוראי והגאונים לעשות הלכות פסוקות, והם סללו לרבינו המסילה לבצעות זממו, כמו בעל שאלתות וה"ג רב סעדי' גאון ור' שמואל בן חפני ואח{ר}ון הגאונים רבנא האי ואביו ר' שרירא ובפרט הר"י בן מג"ש ורבו הרי"ף, וכבר כתב רבינו במכתבו, א"כ הוא שכל מי שכ' הלכו' ועשאם כסולת נקיה, גורם לשם שמים שיתחלל, כמו שעלה על לבך כבר קדמני גאוני' וגדולים שחברו חיבורים ופסקי הלכות, ורק עיקר תלונו' הראב"ד ושאר גאוני זמן אחריו על מ"ש הדינים בלי הראו' המקו', גם רבינו נצטער בסוף ימיו על זה, שלא עשה מראה מקומות, אבל עכ"פ הניח שמעולם לא יזיזו דברי המשנה והתלמוד מנגד עינינו, ועדיין אנו ובנינו ובני בנינו משועבדים אנחנו, רק לתורת משה והנביאים והתנאים והאמוראים המקבלים האמתים, נוחלי מורשה, ורק ע"י אנו מפליאים ומשתוממים על המראה הגדול ויד החזקה אשר עשה משה לעיני בני ישראל:

*ומ"ש* באגרתו לתלמידו אבל אני ידעתי כי בימי' הבאי' כשתפול הקנאה ובקשת השררה יתאוו כל בני ישראל רק אליו לבדו ויונח זולתו בלי ספק, חוץ ממי שיבקש בו דבר שיעבור בו זמנו, עיקר הכוונה במ"ש ויונח זולתו, היינו בהלכות קצובות ופסוקות מגאונים שקדמוהו, כי בענין פסקי הלכות אשר יהי' נכלל כל התורה כלה רבינו היה יחיד בדבר, ופסקי קדמוני' מעטי התועל' המה נגד ספרו, אבל בלי חיבור המשנה והתלמוד, הנה רוב דברי רבינו בספרו המה כחלום בלא פתרון:

*ומ"ש* הטוען מדוע עשה רבינו ה' כמסמרו' נטועי' תחת כי במשנה נזכרו ב' דיעות ביחד, למען ידעו דור אחרון לפסוק כדברי יחיד לפי ראות עיניה' ולפי צורך הזמנים, כבר אמרתי למעלה שכבר התעוררו אבות עולם בהשגות אלו וכבר שאל זאת מאתו ר' פנחס הדיין, וזה תשובת רבינו אליו "כבר אמרו חז"ל מפני מה מזכירין דברי היחיד בין המרובין שאם ירא' הב"ד דע' היחי' ויסמוך עליו וכו', ובאותו זמן שהי' אלו עושין כך ואלו כך, והי', המקבלים והשומעים, א' קבל כדברי זה וא' כדברי זה, מפ"ז הצריך להזכיר, וכיון שחברתי אני דרך המשנ' וכבר פסק התלמוד בפרט או בכלל מן הכללות שפסקו בהם הלכות, ואין שם שני מעשים למה אני מזכיר האיש שאין הלכה כמותו, ולבאר דבריו צריך אני לרמוז על היסודות אשר הצגתי במאמר משפט הוראה, שבדבר שלא עמדו למנין ולא הוכרעה במנין ובמעמד כלם רובו מתוך כלו, אזי יכולים לפסוק הלכה כיחיד, אולם היכי שכבר עמדו למנין רובו מתוך כלו, שוב נתחקה הדבר לדין תורה בחוק מצות התורה דלא תסור, ועשה דעל פי התור' אשר יורוך, והנה בשעה שסידר רבינו המשנה עמד על כל דבר למנין ובאותם הלכות שסתמם קי"ל בכ"מ הלכה כסתם משנה חוץ ממקומות מועטות כמ"ש שם, ובאותם המחלוקת אשר הביאם רבינו הקדוש במשנה, ע"כ שלא רצה לפסוק כרבים, רק שיוכלו לפסוק כיחיד, אחר שהביא דעתו במשנה ולא עשה סתם משנה כדעת הרוב, והנה רבותינו בעלי חותמי התלמוד, אשר גם הם עמדו למנין על כל מחלוקת שהי' עד זמנם לעשות הלכה ברור' שלא ישאר להמורה שום ספק, ואמרו הלכה כרב באיסורי, וכשמואל בדיני הלכה כרבה נגד ר"י, הלכה כרבא נגד אביי בר מיע"ל קג"ם. הלכה כר' יוחנן לגבי' ר"ל בר משלשה דברים עד שלא נשאר לנו שום ספק ומחלוקת, אשר לא יהיה באפשרות להוציא מן כללים הללו, הלכה פסוקה, ואם לא נתבררה ההלכה במקום א', יוכל להתברר ממקום אחר כמ"ש רב אלפס ברוב המקומות, ובזה צדקו דברי הרמב"ם, כיון שבגמרא נכרעו כל המחלוקת, ולא נמצא דעת יחיד בלי הכרעה, או ממקומו או ממקום אחר, ואי אפשר ליחיד לחלוק ולבטל פסקי הלכות הללו, אשר באו בגמרא הן בפי' או שנלמדו מהכללים. ולא נמצא אופן להחזיק דעת יחיד שנתבטלה דעתו בגמרא מאשר שהגמרא נגמר במנין ואין אחר הכרעת ב"ד שלם שעמדו במנין במעמד כל החכמי' יחד, ודין פסקי הלכות בגמרא כדינים שבאו בסתם משנ' בלי חולק, ויפה עשה הרמב"ם שהניח דעת היחידים ולא הזכירם כקו' המשנה למה מזכירין דברי היחי' אח' שאין הלכה כמותם בשום פעם, אחר הכללי' שנתנו בתלמוד, ומפ"ז לא הביא בס' משנה תורה שלו רק הלכו' ברורות בלי חולק:

*והוסיף* עוד רבינו וז"ל ומפ"ז בחרתי שלא ליתן מקום למינים לרדות, שהם אומרים ע"ד יחיד אתם סומכי'. ואינו כך אלא אלפים ורבבות, מפי אלפים ורבבות, כדי להודיע שהקבלה הם רבים, וכו' לא שתאמר בשם פלוני, עד שיבא ממנה חרבת המינים שבעטו בתורה שבעל פה לפי שראו אותה בשם פלוני ופלוני, ודמו שלא נאמר דברי זה לעולם, אלא אותו פלוני מדעתו אמרו ע"ש, והנה ראיתי טוען זה הוסיף ע"ד עוד, וכ' שלא דעת הרמב"ם בספרו משנה תורה כדבריו במכתבו כאן, וסתירה רואה בהם, ומה רחקו דרכיו ונתיבותיו בזה מדרך האדם השלם, אשר תולה תמיד החסרון בחוק עצמו, אולם ביאור דברי רבינו הוא אחר שהדין אצלנו דכל ענין תקנ' וגזירה שיצא מפי ב"ד הגדול במנין, ד"ת יש לו ממצות התורה דלא תסור ועשה דעל פי התורה אשר יורוך, ואע"פ שלא יצא מתחלה רק מפי יחיד מ"מ כיון שנגזור אחר זה במנין שוב דברי היחיד והמרובין שווין, כיון שבא אחר זה הסכמת מרובים עליו להחזיק תקנה זאת, וזה א{י}נו מזיק מה דיצא מתחילה מחכם יחיד לבד, ומפ"ז יפה כ' רבינו שאותם שאינם מאמיני' בתורה שבעל פה ובכח עשה ולא תעשה, אשר ציותה תורה ע"ז, אצלם נראו דינים הנזכרים בשם אביי או רבא, רק באלו יוצא מפי יחיד, וטוענים עלינו ע"ד יחיד אתם סומכים אבל אנחנו אין אנו סומכין ע"ד יחידי לבד, רק ע"פ חתימת התלמוד, שהם הסכימו לעשות ולקיים דברי יחיד. ודבר שבא עליו הסכמה מב"ד שלם במנין הוא דין רבים ותורה שבע"פ:

*וראיה* לדבר שרק אותן הדברי' אשר אפש' להוציא הלכה ברורה מן התלמוד ע"י הפרטי' שאמרו הלכה כפלוני. או ע"י הכללים שנתנו חז"ל בהוראה, רק באלו השמיט רבינו דעת יחידים, אבל באותן הדברים שאי אפשר להוציא בירור מן התלמוד. אזי גם רבינו כותב ב' הדיעות יחד בלי הכרעה. עיין רמב"ם פ"ג מה' שקלי' ה"ט. שלחו בני עירו את שקליה' ונגנבו או נאבדו, יש מי שאומר שאותן שנפלו לשקלי השנה הם שנאבדו בתחילה, ויש מי שאומר שהשקלי' הראשוני' הם שהגיעו ליד גזבר בתחילה, וע' ראב"ד שכ' מחלוקת אמוראי' בירושלמי, וע' מגדול עוז דכוונת הראב"ד שלא יטעו שמחלוקת גאוני' הוא וכתב הראב"ד דמחלוק' אמוראי' ומתוך שלא נכרעה שם הלכה. כ' רבינו שני דיעות בספרו, ועיין פרק ג' מהלכות קידוש החודש הלכה י"ז, שהביא רבינו פלוגתת אמוראי' (ר"ה כ' ע"א) אם מעברין החודש לצורך, היכי שעברו כבר, אם מאיימים על העדי' ולא הכריע, ועיין לח"מ שם בביאור ענין פלוגתת ריב"ל ורבא בזה, וכן הביא בספרו בעי' דלא אפשטי', ע' רמב"ם פרק ה' מהלכות עירובין ה"ט שיש בדבר ספק באמר ערבו עליו ואין ידו משגת, אם נדון בהשג יד וכו', וכן יש ספק במקדיש שדה אחוזתו למזבח, וכן יש ספק וכו'. ועיין רמב"ם פרק ב' מהלכות טומאת אוכלין ה"ב יחור של תאנה שנפשח וכו', ויש בדבר ספק אם שאר אילן כמו יד או לא, וע' ~פ"ב~{פ"ד} מהל' סנהדרין שכ' שהדבר צריך הכרע לענין סמיכ' בזמן הזה, וביותר עשה כן במחלוקת גאוני', בדיני' שנולדו אחר חתימת התלמוד שהביא ב' דיעות יחד פעם בלי הכרעה, בפ"א מה' גירושין הט"ז חתמו שני' ונתנו לה בינו לבינה או הי' עידי מסירה פסולי' הרי זה גט כשר, ויש מהגאוני' שהורה שהוא פסול ולא הכריע שם רבינו, ופעם בהכרעה ע' פ"ב מה' עכו"ם, ובפ"י מה' אישו' וע' פי"א מה' שחיטה ה"י, כ' יש מקומות שנהגו שאם מצאו סירכא מן אומה לבשר ולעצם אוסרי' אותו, ואבא מרי מן האוסרי' ואני מן המתירים, ומיעוט מתירי' אפילו נדבקה לעצם לבד ואני אוסר [^1] ועיין פרק ב' מהלכו' מקוואות הלכה ט"ו, וע' פרק ד' מהלכות מלוה, שטען רבינו לדחות דעת גאוני' מן הברייתא, וע' פרק כ"ו מה' מלוה שכתב שהגאוני' לא ירדו לעומק הגמרא, וע' פרק ט"ו מהלכות מלוה שהביא נוסחאות משונות בגמרא, וע' פ"א מה' איסורי ביאה, וע' פי"א מהלכות אישות, וע' פ"ג מה' טוען, ופי"ד מה' אישות, פט"ז מהלכות אישות ה"ז וה"ט ופ"י מהל' גירושין ובכל אלו המקומות דחה דעת הגאונים, וע' עוד פ"ג מהלכו' טוען ה"ח וע' פי"ב מה"א שעשה פשר בהוראת הגאוני': ועוד תראה חידוש גדול כי רבינו בנה יסודו רק על ענין מבורר בש"ס, ובדבר שאינו יכול להוציא פסק הלכה, מחמת כי הברייתות חלוקות, השמיט כל הענין, עיין פ"ז מהלכות לולב ה"ז, כך היה המנהג של אנשי ירושלי' נכנס לבית הכנסת ולולבו בידו וכו', לבקר חולי' ולנח' אבלים לולבו בידו ואולם רבינו לא העתיק כאן רק רישא דבריית' וסיפא דברייתא, אולם מציעתא אשר נזכר שמה לקרות בתורה ולישא כפיו מניחו ע"ג קרקע, השמיט רבינו וזה חידוש גדול, ע' כפות תמרי' דהתעורר ע"ז, והניח בצע"ג מה ראה על ככה שלא להעתיק כהלכתו ולדלג מציעתא אחר שהעתיק תחילתה וסופה של ברייתא, וע' יד המלך הלכות שבת, אולם לשון הברייתא אשר מובא בירושלמי ס"פ לולב וערבה, נאמר שמה בברייתא במנהג של אנשי ירושלים להיפך מש"ס שלנו, שמה נאמר לקרות בתורה ולישא כפיו נותנו לחברו הניחו בארץ אסור לטלטלו, ראינו דשני ברייתות הללו היינו ברייתא דבבלי ובריית' דירושלמי חולקי' בזה, דברייתא שלנו מתרת להניח ע"ג קרקע, וברייתא דירושלמי אמרה הניח בארון אסור לטלטלו, וע' מג"א הלכות לולב סוף סימן תרנ"א שהתעורר באמת ע"ז דהרי קי"ל אין מוקצה לחצי שבת, עכ"פ כיון דב' ברייתות הללו חולקים ורבינו לא מצא מקום להכרעה, השמיט כל ענין המחלוקת, ואע"ג שכלל גדול אצלנו שהלכ' כבבלי נגד ירושלמי, היינו רק בדברי מו"מ בגמרא בין אמוראים, מפני שבבלי הוא בתרא נגד ירושלמי, אבל בברייתות אשר מובאים שמה בחילוף זה מזה או שחלקו אלו הברייתו' יחד אין בית הכרע ע' תוספות בכורות ך"ב ע"ב ד"ה תירום, ובספר יד מלאכי ח"ג כללי התלמוד אות ז' שמסופק בזה ולא העלה בזה דבר ברור להלכה ע"ש, ומכאן נפשט ספיקו, שגם הרב לא הכריע, מפני מחלוקת הברייתות בבבלי וירושלמי: [^2]

*ועתה* נעתיק עצמנו לזה אשר העליל הטוען עליו, כי עדיין אנחנו משועבדים לאריסטו כי דברי רבינו בה' יסודי התורה וה' דיעות, לקוחים המה מאתו, הנה בחי' על הרמב"ם בארתי והראיתי שכל דבריו בה' אלו נובעים ובאו ממעין נאמן תורה שבכתב ושבעל פה אלא שחז"ל דברו בקצרה וברמז, ורק ע"י חכמת יוונית בא רבינו אל תוכן הכוונה הצפונה בתוך דבריהם, והא לך ראיות ברורות ע"ז הענין מדברי רבינו בעצמו בכמה מקומות, עיין מורה פרק שבעים לראשון וז"ל, דע כי החכמות הרבות אשר הי' באומתינו, באמתת אלו ענינים נאבדו באורך הזמן ובשלוט האומות עלינו וכו', ואם תורה שבע"פ נפלה בו הקפדה מהשאירו לעד בחיבור מפורסם לב"א כלם,למה שיגיע ממנו ההפסד, כ"ש שיחובר מאלו סתרי תורה לבני אדם כלם, אבל היה נמסרים מיחידי סגולות ליחידי סגולות וכו', ולא תמצא מהם אלא הערות קטנות ורמיזות, באו בתלמוד ומדרשות, והם גרגרי לב מעטים, עליהם קליפות רבות, עד שהתעסקו בני אדם כלם בקליפות, וחשבו שאין תחתיו לב בשום פנים ע"ש, ועיין מורה פך"ט לשני, וכבר באו מן הרמיזות והערות רבות בדברי חז"ל ליחידים מהם ג"כ, אלא שהמה מעורבות בדברים אחרים, ולזה תמצאני תמיד באלו הסתרים, אזכיר מאמר האחד אשר הוא פינת הדבר, ואניח השאר למי שראוי שיונח לו ע"ש, ועיין מורה פי"א לשני, ואלו ענינים כבר זכרנו שאינם סותרים דבר מה שזכרוהו הנביאים, וחכמי תורתינו, כי אומותינו אומה חכמה שלימה כמו שיתבאר יתעלה ע"י האדון אשר השלימנו, רק עם חכם ונבון הגוי הגדול הזה וגו', אך כאשר אבדו טובתינו אנשי האומות, ואבדה חכמתינו וחבורינו, ונעתקו אלינו דעותיהם וכו', שבו אלו הדיעות הפלסופיות כאלו הם נכרים מתורתינו, בזרותם מדיעות הסכלים, ואין הענין כן ע"ש, וע' ס"פ י"ד לג' לא תבקש ממני שיסכים כל מה שזכרוהו מענין התכונה, למה שהענין נמצא, כי החכמות הלמודיות היו בזמנים הללו חסרות, ולא דברו בהם על צד הקבלה מהנביאים, רק מאשר הם חכמי דורות בענינם או מאשר שמעו מחכמי דורות, ולא מפ"ז אומר בדברים שאמצא להם מסכימים, שהם בלתי אמתיות או נפלו במקרה, אבל כל מה שאפשר לפרש דברי האדם עד שיסכימו למציאות, אשר התבאר במופת, הוא יותר ראוי להאדם המעולה המודה על האמת לעשותו ע"ש [^3], עכ"פ הראה רבינו למדי דרכו, כי למען הבין סודות נעלמות בדברי חז"ל, ראה רבינו ללמוד חכמות אלו, כמ"ש במכתבו לר"י הכהן מלינול בשו"ת פאר הדור, כי לקחם לרקחות ולטבחות להיות משמשות בקודש ע"ש, והמה אצלו רק מסייע שיש בו ממש, לפענח נעלמות בדחז"ל אשר אינם מובנים בלתי למעיין בשרשי החכמות על אמתתן, וגם בזה מתרץ דבריו פי"ז מה' קידוש החודש הך"ה, מפני שספרינו נאבדו מאתנו וכל דבריהם של היוונים בראיו' ברורות שאין בהם דופי, ואין חוששין להמחבר כיון שנתברר בראיות שאין בהם דופי, אנו סומכין ע"ז האיש שאמרו או שלמדו על הראי' שנתגלתה וטעם שנודע ע"ש, ועיין מורה פ"ח לשני וז"ל, לענין מה שנצחו חכמי אומות העולם לחכמינו, כי הענינים העיונים אמנם דיבר בהם כפי שהביא עליו העיון, ולזה יאומן מה שהתאמת מופתו ע"ש, אבל לא שסמך רבינו ראשו ורובו על חכמי יון:

*והרי* תראה באמונת החידוש אשר אריסטו בירר בראיות שהעולם הוא קדמון, ובנה חומה בצור' על היסוד הזה לדעתו, אולם כיון שראה רבינו שאמונ' זאת תסתור יסודי תורת משה, סתר בנינו עיין מורה פ' ך"ה לשני ועיין מ"ש ס"פ ך"ג לשני אריסטו באמתת דבריו מביא מאמר ספורי מהזיית הצבא, ובכיוצא בזה נאמר לא תהא תורה שלימה שלנו כשיחה בטילה שלהם, ואיך לא נסמוך אנחנו במאמר משה ואברהם, ועוד כתב רבינו שם במורה פי"ז לשני לשמור הכללים שנותן, כי הוא חומה בצורה בנתיה סביב לתורה מקיף נח מכל צד, ימנע בה כל אבן משליך, ואפילו ענינים שאין סותרים בעצמם פנת התורה, אם לא הי' דברי היוונים בלי סמיכה מדיעות חז"ל, בלי ספק לא היה רבינו מסכים לזה, לבנות יסוד עליהם באמונתינו, אבל עתה שמצא דברי חז"ל מפורשים באגדות ומדרשות, אשר אי אפשר לפרשם רק על פי יסודות שבנו חכמי יון, ועל ידי אלו ההקדמות אנו רואים ומכירים את שלנו, כי אצלנו היתה למנה בראשית וראשונה, ונשתכחה ונשארו רמזים קטנים, ועל ידי השרשים של חכמי יון שבה למעיינה ולמקומה הראשון, ומגיעים אנו אל תוכן כוונתיהם, ועתה אין אנחנו משועבדים בכל אלו לאריסטו ולמפורשיו הערביים, רק להנביאים והחכמים אשר מהם יצאו הדברים בתחלה:

*וידענו* ג"כ חכמת סוד העיבור היה נמסר לשבט יששכר, והקב"ה השביע לישראל שלא יגלו רז זה לשום איש (כתובות קי"א ע"א) והיתה ברייתא זאת דסוד העיבור אצלנו בזמן אמוראים (ר"ה י"ח), ידע מה דתניא בסוד העיבור, ועיין כוזרי מאמר ד' סימן ך"ח, ועיין מ"ש רבינו פי"ז מה' קידוש החודש הלכה ך"ה, אבל הספרים שחברו חכמי ישראל מיששכר שהיו בימי נביאים לא הגיעו אלינו. ועיין כוזרי מאמר ד' מענין חכמת הרפואה והניגון שהיתה אצלנו, ומעשה בראשית ומעשה מרכבה הי' אצלנו ברייתות, מדברים מאלו הרמזים והסודות (עיין רש"י חגיגה י"ג ע"א ובירושלמי פ"ב דחגיגה) ואכ"מ, ונאמן עלינו הדיין הרמב"ן אשר אמר בהשגותיו לספר המצות שורש א', כי הרב בנה חומה גדולה ובצורה סביב לדברי חז"ל, ובכתב התנצלות למורה כתב הרמב"ן, כי רבינו בנה בתלמוד מגדל עוז, מאשר היה ביראת אלהיו דבוק וחושק, ובתלמודנו נושק, אוהב דברי חכמים ומחבקם, הם מחמד עיניו ועטרת ראשו, וכי השמיט כל תקנה וגזירת ולא עשה סייג לתורה או העלים עיניו מעירובין וידים, ואם שבח עומר בגורן ועוף וגבינה נאכלין באפיקורן, הלא החמיר בהם ע"ש:

*וידענו* דרך רבינו והתנהגותו בקודש, כי כתב לעצמו ספר תורה ארכו כהקפו, עיין פ"ט מה' ספר תורה ועיין מאור עינים ח"ב מן אמרי בינה, כי נסע למרחוק ימים רבים מאשר נודע לו כי במדינות צרפת, נמצא עדיין ספר תורה של עזרא וכשראה ספר זה מסכים לפתיחות וסתימות מספר תורה שלו, קבע לו יום זה ליו"ט, ועיין פ"ה מהלכות תענית ה"י, שמעולם לא אכל ערב ט"ב, אפילו תבשיל של עדשים, רק לחם ומים, ובמכתבו להדיין ר' פנחס מעיד על עצמו שמים וארץ, שמעולם לא ביטל טבילת קרי, אע"פ שהדין שאין דברי תורה מקבלין טומאה, ועיין רבינו יונה פ"ב דברכות, וכבר ידועים מליו הנוראים בענין הכהן שנשא גרושה, ובדין מי שרקם בלבושו פ' ציצית, עיין שו"ת פאר הדור, ואיך עמד בכל עוז לגדור גדר לעמור בפרץ, ולהחזיר תוקף התורה לאיתנו, והן ד"ת והן דחז"ל שניהם היו חשובים וספונים בעיניו, והוא היה הראשון אשר נתן התוקף לדברי חז"ל לכל העובר על תקנה וגזירה עובר בלא תסור ועשה דעל פי התורה אשר יורוך, וכל הענינים החדשים שחדשו חז"ל נתקימו על פי התורה שציותה לשמוע מהם ככל אשר יתקנו ויגזרו:

*ולא* לבד כי החשיב דברי חז"ל לקבעם בספרו, ולהטיל עלינו חובה בדברים הנוגעים באמונה ודינים והלכות, רק אפי' אותן הענינים שאינם הלכה ואין גוזר אותם הקש הטבע ג"כ, מ"מ כיון שמפי חז"ל המה נובעי', לא נמנע רבינו לעשות אותם עקרים קבועים בהוראה, כמו דין קטלנית פך"א מהלכות אישות, ואם היקל בתשובתו כאשר רמז מרן, ועיין תשובת ר"מ אלשקר סי' ע"ט, מ"מ לענין הלכה לא סר להעתיק דברי חז"ל וכן כתב שם עוד בת כהן לא תנשא לעם הארץ, ואם נשא אין זיווגן עולה יפה אלא מת בלא בנים, או מת הוא או היא במהרה ע"ש, וכי זה ענין שהקש השכל מסכים לזה, שנישואין אלו יגרמו לאחר מהצדדים מיתה, וכן אין דבר זה נחוץ ג"כ להלכה למעשה, ואין אלו רק דברים שאמרו חז"ל, מצד שידעו המקרים בעולם טרם נתהיו, ורבינו לא נמנע להעתיקם, וכן כתב פ"ג מהלכות סוטה הי"ז שבאותה שעה שתמית הסוטה ע"י צבית הבטן ונפילת הירך, ימית גם כן הנואף שהשקה אותה על ידו בכל מקום שהוא, ויארעו לו מאורעות שארעו לה, לצבות בטן ולנפיל ירך, וגם זה אינם רק נסים שבאו ע"י אמונה תוריות לבד, כפי מה שהנחילנו לנו חז"ל בתורה שבעל פה, ועיין מ"ש רבינו סוף הלכות טומאת צרעת, כי כל נגעי בתים אינם בטבע, רק נסים מנסי התורה, ועונש להמדבר לשון הרע, ועיין מ"ש מרן בעל בית יוסף טוי"ד קפ"א, על דברי הטור וז"ל. ואני אומר חס לי' לרבינו הרמב"ם שיאמר דבר זה, כי מי חש לכבוד התורה והמצות יותר ממנו, ודבריו בהלכות מעילה ותמורה יוכיחו ע"ז ע"ש, ורואים אנו כי גם מרן מעורר אותנו על זה, כי כל דברי הרב המה נעימים ונחמדים על אוזן שומעת, מביעים יראה ומוסר לא לבד מאותן הקבועים ביסודות השכל, כי גם בעניני תורה, אשר נמצאו בהם דברים נסים, גם על אלו ירה אבן פינה, ומי שדברי אריסטו ליסוד ועיקר בעיניו אינו מורה ומלמד דברים קדושים כאלה, וכבר האריך בספרו המורה פי"ד ט"ו ט"ז י"ז לשני, להקהות שיניו של אריסטו באמונת הקדמות, וכ' כי באמונה זאת תפול התורה בכללה, והחליט רבינו שכל מה שידבר אריסטו ממה שלמעלה מגלגל הירח, הוא רק כדמות מחשבה וסברא, לא שיבנה אדם יסוד על דבריו ודי בזה להביא ראי' על עוצם אמונתו של רבינו בתורת משה, אחרי שבימים קדמונים, דברי אריסטו במושכלות, שבו לאמת גמור, וכל המהרהר אחריו כאלו מהרהר אחר דברים שנודעים בחוש, ורבינו עצמו כתב במכתבו "כי אריסטו הוא תכלית שכל האדם במה שהוא אדם, אבל במה שנוגע לתורה והנבואה, אלו הם למעלה מהשכלה ותבונה אנושית" וביטל דבריו לגמרי, ותשמע עוד דברי בסמוך בענין זה, ומכאן תשכיל ותדע כי בעלילה בא הטוען עליו, שהיה משועבד רק לאריסטו ופילסופי זמנו, ומכל המדובר למעלה ראינו שלא היה משועבד רק לדברי הנביאים וחז"ל ותורתם שמר ולא חבק חיק זרים, רק בעת ההכרח שהיה צריך לעמור ע"י אלו על סוף דברי חז"ל, ולבאר רזי התורה וסודות הנבואה, היה חכמתם אלו רק עוזרים ותומכים, ומי שיש לו דיעה שלימה בלבנו יבין מעצמו כי כל מגמת רבינו בספריו היתה רק להעניד דברי חז"ל עטרה לראשינו לנטלם לנשאם ולהבינם לכל תלמיד עם מבין:


[^1] *הגה* מכאן יש ראיה שלא כדעת הטו"ז יורה דעה סימן ר"מ ס"ק ג', היכי דהבן חולק עם האב בדין מן הדינים, ויש עוד פוסקים עומדים בשיטות האב, אין לו להבן להזכיר שם אביו בתוך אותן הפוסקים, והוא יחלוק עליהם, מפני כבודו של אביו, רק יזכיר סתם יש פוסקים סוברים כך וכך, ואני חולק ויעלים זכרון שם האב, אולם כאן ראינו דפרט רבינו שם אביו בין האוסרים, והוא חולק עליו וצע"ג על הט"ז שכתב דבריו שמה להלכה פסוקה:

[^2] *הגה* והנה פלוגתא זאת בהניחו על גבי קרקע אם מותר לטלטלה או אסור, תלי' בפלוגתא אשר נזכר (שבת ל"ח ע"ב) לענין אם מחזירין בשבת המאכל שסלקו מעל הכירה, ואמרינן שם, לא שנו אלא שעודן בידו, אבל הניחו ע"ג קרקע בטלה לה הטמנה, והוי כמטמין לכתחילה, וחד אמר אפי' הניח ע"ג קרקע מותר להחזיר, ואיכא דאמרו דהא דאסור בהניח על גבי קרקע, דוקא באין דעתו להחזיר, אבל דעתו להחזיר אפי' הניח ע"ג קרקע, מותר ע"ש, וע' (עירובין ק"ב ע"ב) לענין מחזירין רטיה בשבת, דאמרינן ג"כ ל"ש אלא שפירש ע"ג כלי, אבל פירש ע"ג קרקע אסור להחזירה, דהוי כאלו הניח הרטיה לכתחלה, וע' רמב"ם פרק ג' מהלכו' שבת הלכה ט', ופכ"ז מה"ש הכ"ז, דפסק באמת כן דבהניחו ע"ג קרקע בטלה הטמנה, ואין מחזירין, וכן בטלה הנחת הרטיה ואין מחזירין בשבת, והא דהשמיט בלולב דין של הירושלמי דבהניחו ע"ג קרקע אסור להחזיר לידו הלולב, היינו מפני שבלולב היה דעתו להחזיר, דהרי אנשי ירושלים היו נוטלים עוד הפעם לידם את הלולב אח"כ, לילך עמו לבקר חולים ולניחום אבלים, ובדעתו להחזירו אז הוא פלוגתא בזה אם בטלה הטמנה בהניחו ע"ג קרקע בשבת שם, ובזה פליגי גם כן בברייתא דבבלי וירושלמי, ותבין זאת הפליאה שגם שם בפ"ג מהלכות שבת ה"י השמיט רבינו החילוק בין דעתו להחזיר או לא ומרן בכ"מ שם התעורר ע"ז שלא חילק רבינו בין דעתו להחזיר ולאין דעתו להחזי', אבל עתה תראה האמת כיון דבריית' בבלי~'~ וירושלמי פליגי לענין טלטול לולב אם בטל' הנטילה בהניחו ע"ג קרקע, ולא הכריע רבינו שם והשמיט אמצעית מברייתא, וגם כאן בהלכות שבת השמיט חילוק זה מפני שלא ידע להכריע, ואמתות הדבר איך שני~'~ ענינים שייכים זה בזה, תראה מן הירושלמי שבת פ"ג סוף הלכה א' נטלו מבעוד יום וקידש עליו היום, ר' סימון דתרי בר' אושיע הניח בארץ אסור לטלטלה, והנה כל ענין מו"מ שם הוא רק לענין החזרה על גבי כירה בשבת, אבל ענין טלטול מאן דכר שמי', וכי אסור לטלטל המאכל בשבת והכלים, והנה הר"ן וכן בעל קרבן אהרן הביאו דברי הירושלמי, לענין להחזירו, והעלימו עין כי נזכר כאן אסור לטלטלה ואין זכר לענין להחזירו, אבל ראה קורא נעים אמתות הדבר וישמח לבך לדברים הללו, כי הנה דרכו של הירושלמי לקצר הן בתשובות והן בפשיטות, והנה ברייתא זאת דהניחו עג"ק אסור, הוא בעצמה ברייתא דס"פ לולב במנהג של אנשי ירושלים, ונאמר שם בברייתא לשאת כפיו ולקרו' בתורה נותנו לחברו הניח עג"ק אסור לטלטלה ושם מיירי לענין טלטל, והביא הירושלמי כאן לענין הטמנה בשבת ברייתא זאת כמו שראינו בלולב בהנחה עג"ק בטלה נטילה ראשונה, הה"ד גם לענין הטמנה בטלה לה ע"י הנחה עג"ק, ולשון אסור לטלטלה הוא לשון ברייתא דסוכה, וזה אמת ומציאה יקרה מאוד בעיני:

[^3] *הגה* ראינו עוד שרבינו ז"ל בא להשיב על הטוענים אשר רבו בזמנו וגם בזמנינו זה, שאומרים שכל הכוונות והסברות בשרשי החכמה אשר מעמיסים היום בדברי חז"ל לא עלה מעולם על לבם, רק כתבו ע"פ מקרה והזדמן, ובא רבינו להראות כי כמעט הוא חובה על האדם, לפרש דברי זולתו, שיסכימו לאחת ולא שיהי' תולים כי במקרה הוציאו מלים הללו מפיהם.
<h3>פרק רביעי</h3>
% פרק רביעי

*והנה* טרם שאסיר דיבות הטוען בד' מראות נגעים שהראה באמונות וביסודות רבינו, אחשוב למשפט להציג מקודם הפעולות שפעל רבינו לטובת עמו, לסלול להנבוכים דרך הישר, ולעקור אמונות נפסדות, ודיעות נכזבות, אשר נשתרשו בלב ההמון ממנו, כמו בענין זה שהקב"ה איננו גוף ולא כח בגוף, ואינו בעל תוארים, הנה לפי מה ששמענו ולפי מה שמספר הרב בעצמו, טעו העם אז בעיקר זה, וחשבו כלם שהשי"ת הוא בעל צורה, רק גדול במהותו ואיכותו יותר מצורת הגלגלים ואף החכמים והתורניים לא נטו בזה מפשוטי המקראות, ומן האגדות אשר פשוטם מורה ע"ז, שהשי"ת הוא בעל צורה ותמונה, ויש לו תוארים, וכמה טרח ויגע הרב ז"ל להרחיק דעה נפסדה הלזו, ולהראות עד היכן עיקר זה שכתב בתורה כי לא ראיתם כל תמונה מגיע, ועם מה שאמרו חז"ל אין למעלה לא עורף לא עיפוי, וכן מה שאמרו במכילתא לא נאמר רק לשבר את האוזן, נותן לבריות סימן הניכר להם, ואלמלא לא פעל למען עמו רק בפינה זאת, אזי יצא ידי חובתו יותר מכל הגאונים שקדמו אליו, כאשר העידו הבדרשי וראש גולה מדמשק במכתבם, שראו אנשים גדולים מיחסים לקב"ה צורה ומקום, וכן העיד הרמב"ן בהתנצלות המורה ע"ז, ורק רבינו בחכמתו הציל המון הרב הזה שלא יהי' משוקעים עוד באמונה מקולקלה בזאת, ות"ל מקצה המזרח ועד קצה המערב נעקרה דיעה נפסדה זאת מאתנו, וכלם מאמינים שהשי"ת איננו גוף ולא כח בגוף, וגם המקובלים כלם בפה אחד ענו ואמרו שהרבה פעל בזה: ומצד השני השתדל בכל עוז לעמוד נגד התועים שנטו אחר אריסטו באמונות קדמות העולם, ובתחילה הראה כי אין לאריסטו ע"ז מופת חותך, ומחשבות אומדיות לבד הן, כי אין לקחת ראי' מן הדברים הנמצאים כבר, על טבע המציאות בעת שהתנועעו לצאת, כי כל מתחדש טבעו אחר התחדשו והשלמו, בלתי טבעו בעת התהוותו והתחלתו ביציאה מן הכח אל הפועל, עיין מורה פי"ז לשני, לכן החליט רבינו לבטל דיעה זאת, והרבה עשה למען התורה, אחר שנודע לנו איך החזיק רבינו בשאר דיעותיו, והיה גם לפי דעתו תכלית שכל האדם במ"ש לעיל, וערך שני אלפי' שנה, היו כל החכמים מקצה הארץ, נוטים אחר סברותיו כאשר ישאל איש בדבר אלהים, כמו שנודע לכל מעיין בקורות חכמת האלהית, וכמעט שהיתה השתדלותו זאת גדולה כהשתדלות הראשון, בהרחקת הגשמיות, יהי נועם ה' בהכלו ויתלונן בצל שדי על הטוב אשר עשה למעננו [^1]: כי גם לשיטת הרמב"ם התורה לא תבטל ותהרוס ענינים המושגים בשכל, ולא תכזב אותם רק תתעס' לקיימם, ולא תכחיש אלו העניני', בשום פנים וטרח בזה רבינו להראות כי אין לאריסטו מופת חותך על קדמות העולם, והתורה לא תתקיים בשום אופן ע"י אמונה זאת, לכן התורה הוא אמתית ומבוררת ודעת אריסטו בטלה בזה, ועתה יראה הטוען איך שקר בדא מלבו, כי הרמב"ם נמשך רק אחר דעתו, ואף בדבר שמכחיש התורה חפש פירושים זרים להתאחדם, חלילה וחס לרבינו מזה הרי אומר בפירוש שהיה נקל לפרש פירושים, אולם לא רצה לקיימם אחר שיסודי דתינו שהעולם מחודש, לכן נתבטלה שיטת אריסטו לגמרי, וזה ענין גדול אשר עשה למען עמו למי שיודע איך גדול היה האיש הזה ודיעותיו בעיני כל בעלי מדע אז, והוא היה הראשון אשר בפינה זאת בטל דבריו:

*נשוב* עתה לשארי פעולתי' של רבינו אשר פעל למען עמו, הנה הציג לנו עקרים שלשה עשר באמונה למען דעת כל איש ישראל העניני' הראשים, אשר צריך כל איש להאמין, ואם נתקלקל עיקר אחד אזי בשם ישראל לא יכונה, ונחלק מאתנו, והטוען טען כי הוא המצאה חדשה אשר לא עלתה על לב קדמונינו, ומה מתוק דברי ר"ש הנגיד במבוא התלמוד, במה שכתב כל מחלוקת שהוא בדעת לבד ולא במעשה, לא יגזור בו הלכה בדברי פלוני, והרמב"ם עשה בהיפוך קבע מה אנו חייבים להאמין, הפעם בושתי וגם נכלמתי כי טח עיניו מראות, והביא דברי הר"ש הנגיד הלא הרב עצמו אומר כן בפי' המשנה פ' חלק, בהך פלוגתא אם אנשי דור המבול, יש להם חלק לעולם הבא, או לא כתב "וכבר זכרתי פעמים רבות, שכל מחלוקת שלא יהיה רק לאמונה, ולא למעשה אין לך לפסוק הלכה" ע"ש, ומ"ש שכבר זכר כן הרבה פעמים, לא מצאתי רק פעם א', בפי' המשנה ראשונה דשבועות, בהך דעל מה הפר והשעיר בפנים ושבחוץ מכפרים, כ' "כיון שאין כאן הלכה למעש' רק אמונת דבר לבד, אין כאן מקום לפסק הלכה" ע"ש, ועיין ספר המצות לא תעשה קל"ג "וכבר בארנו בפי' המשנה, כל מחלוקת שהוא בסברא ולא במעשה, לא נפסוק הלכה" ומאמר תחיית המתים אשר השתמש הטוען לרעתו של רבינו ולא לטובה, נזכר ג"כ לענין פלוגתת חז"ל פ' חלק אם מתי יחזקאל אמת או משל הי', כתב "וכל דבר שיש מחלוקת שלא יבא לידי מעשה, אפשר להכריע א' מב' המאמרים" וא"כ גם דברי רבינו מתוקים, רק לא ירד הטוען לעומק הדבר, וערבב ענינים רחוקים זה מזה ואינם דומים בשום צד, כי בפרטי הדברים אם אנשי מבול ועשרת השבטים יש להם חלק לעולם הבא, בודאי אין מקום לפסק הלכה, אולם ביסודות הדת אשר כבר הקדים, כי אם נתקלקל לא' ביסודות אלו במחשבה נכזבה ונפסדה, אזי יצא מאתנו ויש נ"מ לענין שחיטתו שפסולה וכן אינו יכול לבטל רשות לענין עירוב כמ"ש פ"ד מה' שחיטה ופ"ב מה' עירובין, וע' רמב"ם פי' המשנ' פ' הנחנקין על חומר דברי סופרי' מדברי תורה, שכ' כי מי שמחוייב מיתה כגון זקן ממרא או מי שחילל השבת וכדומה, עדיין ישראל הוא לכל דבריו, רק רשע וחוטא הוא, ונדון על גודל רשעו, אולם הצדוקים וכו' ע"ש, אבל מחלוקת בפרטים, כל הש"ס מלא מזה, ואין זה מזיק לעקרים, אם מאמין כי אנשי מבול יש להם חלק לעוה"ב או לא, והטוען ערבב ענינים רחוקים זה מזה ולא ידע כי הרב בעצמו קבע מסמורת בעיקר זה המתוק, אשר הביא הטוען בשם מהר"ש הנגיד:

*ודע* כי במנין העקרים הי' רבינו ראשון בזה, ולא לבד שקבע אלו העקרים שלשה עשר, רק קבע עקרים אחרים בספריו הרבים, כמו אמונת החידוש אשר חייב להאמין האיש המחזיק בתורת משה, וכן בענין הבחירה שהביא בשמונה פרקים ופ"ה מהל' תשובה, שרשות לכל אחד אם רצה להטות לדרך טובה ולהיות צדיק כמו משה רבינו,או רשע כירבעם, ועיקר זה הוא גדול בתורה והוא עמוד התורה והמצות, וכן בזה שהראה שהידיעה איננה מכרחת הבחירה, ועיין פי' פ"ג דאבות, על המשנה הכל צפוי והרשות נתונה, כתב רבינו זה המאמר כולל ענינים גדולים, וראוי זה המאמר לר' עקיבא, ועיין עקרים פ"ג לראשון שהתעורר באמת עליו, שהשמיט איזה עקרים, כגון ענין הבחירה והשגחה, אולם להרמב"ם הם רק ענפים מן עיקר שכר ועונש, אשר לא יכון בלא זה, עוד כתב רבינו סוף משנה מכות "כי העיקר אצלנו כי כשיקיים אדם מצוה אחת מתרי"ג מצות, כסדר וכהוגן שלא ישתף דבר אחר מכוונת העולם, יזכה לחיי עולם הבא" ועיין בהקדמתו לפי' המשנה בזה שאין הנבואה מועלת לדיני תורה דכתיב לא בשמים הוא אין נביא רשאי לחדש, וסיים "אבל יתרון הנביא ופעלו במצוה, הוא חי נפשי מן העקרים הגדולים, שעליו משען האמונה ויסודה" ע"ש, ועיין משנה סנהדרין על הך דחומר דברי סופרים מדברי תורה, שכתב "שעיקר גדול להאמין בתורה שבע"פ", וסיים "אמנם הארכתי בדבר זה לפי שגם הוא יש בו עקרי האמונה אין כ"א מתעורר עליהם, עיין מ"ש אגרת תימן וז"ל "התורה הזאת לא יוכל להנצל ממנו לא הוא ולא זרעו ולא זרע זרעו, עד סיף כל הדורות, אבל הוא נענש על כל מצוה שביטל, וגם נענש על כל עבירה שעבר, ולא יעלה על הלב שבהיותו עושה החמורות, שלא יענש על הקלות כדי להפקיר עצמו להם, אבל ירבעם בן נבט נענש על עגלים שהחטיא את ישראל, וג"כ נענש על שביטל מצות סוכה בסוכות, וזה העיקר יסוד גדול מיסודי התורה, ולמדוהו ועשו הקש עליו" [^2]:

*עוד כ' הרמב"ם פי' המשניות סנהדרין משנה משחק בקוביא כ' ומיסודי התורה ג"כ, שהאדם אין ראוי לו להתעסק בעה"ז רק או בתור' שתושלם נפשו בחכמתו, או במלאכה שתועיל לו בהתמדת המציאות ע"ש, הרי עקרים קבועים וקיימים שהטיל רבינו חובה על כל ישראל, והטעם דלא מנה אותו במנין בפרק חלק מפני שאם נעיין נמצא אותם כלולים במספר אלו העקרים והמה ענפים יוצאים מעקרים הראשים שהם י"ג, והרמב"ם השתדל בכל זאת לבאר גם הפרטים, כמ"ש בפי' המשנה סוף ברכות וז"ל, ואין מקום להביא דברי הפלסופים, לולי אשר כוונתי כשיבא זכר דבר בענין האמונה לבאר בו מעט, כי יקר בעיני ללמד עיקר מעיקרי הדת יותר מכל אשר אלמדהו עכ"ל, ורצה רבינו להשריש על לוח לבנו בכל מקום שבא הענין להורות על עקרי תורה, ומפ"ז שינה ושלש העקרים והענפים פעמי' רבות בפנים שונים להשלים המטרה אשר שם נוכח עיניו"

*עוד* לא נח להראות בכל חיבוריו כי כל אמונה טפלה אשר אין לה יסוד באמונה ודת, רק משפט ודם מבעלי הצבא הוא דרכי אמורי וריח ע"ז, עיין דבריו פי"א מהלכות עכו"ם הט"ז, שכ' שכל מעשים הללו דברי שקר וכזב הן, ואין לישראל שהם חכמים מחוכמים להמשיך בהבלים אלו וכו', וכל המאמין בדברים הללו שיש בהם תועלת, רק התורה אוסרתן אינו אלא מן הסכלים, וממחוסרי הדעת ובכלל הנשים, ע' ירושלמי ס"פ ארבעה מיתות כי קצת הכשופים נעשו ע"י ~אחוזת~{אחיזת} עינים, כמו שראה אחד נסיב צרור וזריק לי' לרומא ונעשה עגל לא שנעשה ממש רק הסית את המשרת לו וגנב בהעלמת עין עגל מן בקורתא ע"ש, ועיין עוד דבריו פי' המשנה פ' כל הצלמים במשנה שאלו את הזקנים ברומי, ועיין פי' המשנה סוף מקום שנהגו בבאור ברייתא דגנז ספר רפואות שספר זה היו בו סגולות ע"י טלמסאות וצורות שונות הנודעי' לבעלי הכחות, מזה הכת, ועיין מורה פל"ז לשלישי וז"ל והאמת אצלי שספר רפואות שגנז חזקי' מזה המין הי' בלי ספק ע"ש, ואולם הרמב"ם אחר שבכל עת ענד דברי חז"ל עטרה לראשו והם מחמד עיניו, ולא הרחיק מאתם אף כחוט השערה, התנצל עצמו לישב עניני רפואות הנזכרות בדברי חז"ל שאין גוזר אותם הקש הטבעי, כתב פל"ז מספר המורה לשלישי "שכל דבר שהוציא אותם הנסיון, במסמר הצלוב ושן השועל, אין בו משום דרכי אמורי, וזה הפי' אצלו בחולין ס"פ כסוי הדם, בשלמא טוענו באבנים ניחא כי היכי דלכחיש חילי', פי' וגוזר אותם הקש הטבעי, אבל סוקרו בסקרא כיון שאין מוצי' כאן סיבה ע"פ השכל, הרי הוא דרכי אמורי, ומשני כל דבר שהוא משום רפואה אין בו משום דרכי אמורי, היינו כיון שהוציא אותן הנסיון והרשב"א סי' תי"ג ותי"ד רצה להראות סתירה בדבריו בתחילה אמר כל מה שלא יגזור אותו ענין הטבע, אבל נוהג לפי דעתם במנהג הסגולות, זה בכלל ד"א, וכאן כתב שדבר שהוציא אותו הנסיון אע"פ שלא יגזור עיון הטבעי אין בו משום דרכי אמורי, אולם המתבונן היטב ימצא כי מתחלה מדבר, מאותם הנסיונות שלא נבחנו עדיין, ודקדק במ"ש אבל נוהג לפי דעתם ולא עמדו שאר אנשי' על הבחינה, וכאן דיבר מאותן שכבר נתבררו לכל, ומפ"ז בפי"ט מהלכות שבת הי"ג והי"ד הביא רבינו הדק דקמיע מומחה ואתמחי גברי וקמיע בג"פ, שמותר לצאת בשבת, אף ע"פ שבספר המורה פס"א ופס"ב לראשון, דיבר רבינו סרה על שגעון כותבי הקמיעות, ויעיין פ"ה מהל' תפילין ה"ד "שאותן שכותבין במזוזה שמות, הרי הם בכלל אלו שאין להם חלק לעוה"ב, שאלו הטפשים לא די שבטלו המצוה, אלא שעשו מצוה גדולה שהוא יחוד השם, כאלו הוא קמיע של הנאת עצמן כמו שעלה על לבם הסכל, שזה דבר המהנה. בהבלי העול'" וע' הגמ"יי פ"א מה' תפילין ה"ג על מ"ש רבי' מזוז' א"צ ~איבוד~{עיבוד} לשמה, ושאלו חכמי לונל בטעם הדבר, וכתבו בשם התרומה ששמע בשם הרמב"ם דמזוזה אינה חובת הגוף כי אם לשומרה מן המזיקי', ודחה דבריו מהך שכתב בפ"ה מה"ת ה"ד איך כותב על אלו שחושבין שמזוזה הוא לצורך הנאת עצמן, שהם בכלל אלו שאין להם חלק לעוה"ב, וע"כ הטע' בקמיעו' דאתמחי דמותר לצאת בשבת, הוא באותן קמיעות אשר הוציא הנסיון תועלתם, וע' פי' המשנה פרק בתרא דיומא במשנה מי שנשכו כלב שוטה דמאכילין אותו מחצר הכבד, ופליגי חכמי', וכ' דפלוגתתם מ"ס כיון שהוציא הנסיון רפואה בדיקה היא, ומותר להאכילו איסורי תורה כחצר הכבד מן הכלב ומר ספר שאינה רפואה בדיק' ע"ש, והיינו שאינו נסיון רק לפ"ד בעלי הכת ולא עמדו עדיין על הבחינ', וע' תוס' יוה"כ שהאריך בענין זה מדברי הרב בספר המורה, וע' מ"ש פי"א מהלכות עכו"ם ה"י והלכה י"א, וז"ל ובן אדם שאמר החבר עליו אותן הקולות, והוא יושב לפניו ומדמ' שיש לו בזה הנאה, מכין אותו מכ' מרדו' [^3] מפני שנשתתף בסכלות החבר, וכל אותן הקולו' והשמו' המשונים והמכוערי' לא ירעו וגם הטיב אין אותם, מי שנשכו עקרב או נחש מותר ללחוש עליו על מקו' נשיכה אפי' בשבת, כדי לישב דעתו ולחזק לבו אע"פ שאין הדבר מועיל כלום, התירו כדי שלא תטרוף דעתו ע"ש, והעתיקו מרן הב"י בשלחנו הטהור י"ד סימן קע"ז וראיתי כי הגאון החסיד מוהר"א מווילנא, צועק בזה מרה על רבינו, ובאמת אין כאן שום דבר תימא דלענין חילול שבת בהוצאה שיש בזדונו סקילה, א"כ צריך דוקא הוציא אותן הנסיון, אולם בלחישה על המכה בשבת, שאין כאן מעשה, וגם בשבת לא נאסר רק משו' דברי' של שבת אסור להיות כשל חול, וכתיב ודבר דבר, וא"כ כדי שלא תטרוף דעתו התירו הלחשי' אף שעדיין לא נבחנו, כיון שהוא מבעלי הדמיון התירו שלא תטרוף דעתו, וכן קושית הרשב"א יש ליישב על דרך זה, להסיר הסתירות שהתעורר על רבינו, מש"ס בבלי כי לכל אדם לא הותר רק אחר שנתברר היטב בנסיון, ולבעלי הדמיון החולי' בעצמם התירו, אף בדברים שלא עמדו עדיין על הבחינה:

*עוד* הסביר רבינו מ"ש פ"ק דשבועו', אסור להתרפאו' בדברי תורה, וכתב פי"א מהלכות עכו"ם הלכה י"ב הלוחש על המכה וקורא פסוקים, והמניח ספר תורה ותפילין על הקטן בשביל שישן לא די שהם בכלל מנחשי' וחברים, אלא שהם בכלל הכופרים בתורה, שעושין ד"ת רפואות הגוף ואינן אלא רפואות הנפש, שנאמר ויהיה חיים לנפשך, אבל הבריא שקרא פסוקי' ומזמורי תהלים כדי שתגן עליה' זכות קריאתן וינצל מצרות ומנזיקין, הר"ז מותר ע"ש, והיינו כמ"ש בש"ס שם להגן שאני, ודעתו כי מצות התורה לא באו לנו רק להשריש על לוח לבנו אמונות אמתיות, ולהשלי' הנפש אבל לא להנאת הגוף, וע"ז אמרו מצות לאו להנות נתנו רק לעול על צווארנו הן, ואין בעשייתן שום הנאה לגוף כקמיע של הנאת עצמן, רק למעלה יותר גדולה נתנו לנו, להשלים מטרת האדם בעולם הזה בפרוזדור, כדי שיכנס לטרקלין מקושט בהוד והדר, ומצות שבגוף, המה אותיות חיצוניות, לעורר הנפשות אל נכון מהשגחתו ויכלתו של השי"ת, כי כל העולם כלו ביד השי"ת לעשות כרצונו, ולשנות כל סדרי בראשית, ומפ"ז אמרו (מגילה רפ"ד) תשמישי מצוה נזרקין, ותשמישי קדושה אינן נזרקין, והטע' מפני שתשמישי מצוה כלולב ושופר אין מכוונים לעצמם, רק לעורר הלבבות על עוצם יכלתו והשגחתו עלינו, מהמעשים הנוראים אשר הראה לאבותינו מימים קדמונים, וכל מצוה מיוחדת לזמנה, ואם יתקע שופר בפסח, או יאכל מצה בעצרת, אזי לא עשה ולא כלום, ולא באו רק להזכיר הנפלאות באותן הימים אשר אירע לאבותינו, ומוכשרים המה רק בעת הזאת, ובעבור הזמן אין בהם שום קדושה, רק בתנאי שלא יהיה מצות בזיות עליו, עיין פ"ב דשבת אסור להרצות מעות נגד נר חנוכה, ועיין או"ח סי' כ"א, אבל ס"ת ותפילין ומזוזה שיש להם קדושה עצמית, מפני הדברים שנכתוב בהם, הנה לא נתבטלה קדושתם עולמית, ובכ"ז אף אלו אין מרפאין בעה"ז, והא דמצינו פ"ק (דע"ז י"א ע"א) דמזוזה משמרת, וכן הוא ירושלמי פ"ק דפיאה דרבינו שלח לארטבן מזוזה וא"ל ששלח דבר שמשמרו, היינו בכלל להגן כשאר מצות, דאמרינן (בסוטה דף כ"א ע"א) דמצוה מגיני ומצלי, שעי"ז שמקיימים מצות התורה, נתלית בהם השגחת השי"ת כי עיני ה' אל יראיו, וזה הוא שיר של פגעים כי ע"י המצות הם מתדבקים להשי"ת, וכל זמן שהשגחתו דבוקה בבן אדם לא יאונה לו כל און, וע' מורה פנ"ב לשלישי, לבאר דבר זה ביתר שאת, כי לפי עוצם ההשגה והעבודה ושיעור תבונת בעל שכל, כן תהיה בו ההשגחה, ואיש אשר עומד תמיד עם ה' הולך וצועד בכל עת למעלה, לקבל השפעה ולהתאחד עם צורות העליוני', איש כזה הוא תמיד מושגח מאתו ית' להצילו מכל מחלה ופגע, וכל הרעות שראינו וששמענו שאירעו להחסידים והקדושים, לא ארעו רק בעת שהתרשלו מדביקותם, ופנו אל מעש' עולם הזה, ואזי פסקה מהם ההשגח' ואירע להם מהיסורין והצער, אבל בעת העבודה השגחתו חופפה עליהם תדיר ע"ש, וא"כ אלו המצות מגינות עלינו, ג"כ מצד זה שעושים מצוה בכוונה, ודבוקה בהם ההשגחה, ועי"ז יגון עליה' ה' מרעים נאמנים [^4] וזה ג"כ דע' האומר שמצות צריכות כוונה היינו שמצד עצמם אינם מכווני' מאומה, רק להשלים הנפש במה שחושב ביחודו ואחדותו ויכלתו של השי"ת, ואם תעדר הכוונה אזי לאו כלום עשה, שהרי אין כאן ענין אשר תועיל לחזק בלבו אותן הדיעות, אשר המצות החיצוניות מורות ומעוררות עליהם, וע"ז אמרו (בנזיר כ"ג ובהוריות י') מה דכתיב צדיקים ילכו בם ופושעים יכשלו בם, משל לשני בני אדם שצלו פסחיהם א' אכלו לשם מצוה צדיקי' ילכו בם, וא' אכלו לשם אכילה גסה קרינין ופושעי' יכשלו בם, ראינו אע"פ שאכל הפסח בזמנו והשלים כל תנאי המצוה, אולם כיון שלא עשה רק לתאוותו להשביר רעבונו, ולא השלים הכוונה להשלים עצמו בדיעות, לא קיים המצוה כלל, ואפי' לפי שיטתינו דקי"ל מצות אין צריכות כוונה, עיין רמב"ם פ"ו מהלכות חמץ ה"ג, באנסוהו עכו"ם או לסטי' לאכול מצה יצא ידי חובתו, הנה ראינו דעתו ספ"ב מה' גירושין שנתן טעם לדברי' כיוצא בזה, וז"ל אבל מי שתקפו יצרו הרע לבטל מצות או לעשות עבירה, והוכה עד שעשה דבר שחייב לעשותו, או עד שנתרחק מדבר איסור, אין זה אנוס ממנו אלא הוא אנס עצמו בדעתו הרע, לפיכך זה שאין רוצה לגרש מאחר שרוצה להיות מישראל, ורוצה לעשות כל המצות, רק יצרו הוא שתקפו, וכיון שהוכה עד שתשש יצרו, ואמר רוצה אני כבר גירש לרצונו ע"ש, הרי שמטע' חזקה ברצון בא עליו, כיון שהוא ישראל כשר ונוהג בדת אבותיו רק יצרו אונסו ומיד שכפאוהו, מוקמינן על חזקת כשרות שעשה ברצון, לקיים מצות ה' בהכשרו ותיקונו, וזה הענין ג"כ רפ"ק דזבחים סתמא לשמה קאי, וזבחים שנזבחו סתם כשרים, ומפ"ז אם לא ידע שהיום פסח, או לא ידע שזה מצה, כ' הרב המגיד שם דבאמת לא יצא י"ח שהרי אין שייך כאן חזקה זאת, שכוון למצוה, אחרי שלא ידע כלל שזה הוא ענין מצוה, והארכתי בזה בחי', עכ"פ שיטת הר"מ מתקיימת שעיקרם של המצות אינם רק רפואות הנפש מפני שמרפאין חולי הנפש, ועוד הארכתי בחיבור מיוחד מכונה תועלת ספרי הרמב"ם לבני עמנו כלל ובפרט ושמה יבואר כל דיעותיו של רבינו ואכ"מ:


[^1] *הגה* ראיתי רבים וכן שלימים משלומי אמוני ישראל, תפסו על רבינו, מדוע כתב במורה פך"ה לשני וז"ל, דע כי אין בריחתינו מן המאמר בקדמות, מפני הכתובים שבאו בתורה בהיות העולם מחודש, כי אין הכתובים המורים על החידוש יותר מן המורים על היותו השי"ת גשם, ושערי הפרושים לא ננעלו, ולא נמנעים, ואפשר לפרשם כמו שעשינו בהרחקות הגשמיות ע"ש, ונראה מדבריו כי אם היו על קדמות העולם מופת חותך היה מפרש גם דברי הכתובים אחר דיעה זאת, ולכאורה הרבה פעמים הראה רבינו כי באמונה זאת תפול כל התורה בכללה, אבל המעיין היטב פרק זה יראה שלא כוון רבינו על דעת אריסטו, רק ע"ד הקדמות שהאמין אפלטון, שרק חומר קדום לא נברא, ועל דרך זה היה אפשר לפרש הכתובים במעשה בראשית, שהשי"ת פעל בחומר הזה בדעתו הפשוט, שהיה פושט צורה והלביש צורה אחרת, ושינה כל נמצא אחר חכמתו ורצונו, אולם על דרך אריסטו כי שלימות העולם כמו שהוא עתה, אינו נברא והוא קדמון בצורה זאת אשר לעינינו, הנה אין באפשרות כלל על דרך זה לפרש התורה, והנסים שבאו בתורה בשום אופן, רק כמ"ש רבינו ע"ד הריחוק והזרות, כדרך בעלי התוך מן הישמעאלים, ויצאו למין מן ההזייה ע"ש, אולם גם ענין הקדמות כפי שהאמין אפלטון הוא ג"כ מכחיש בתורת משה, כמ"ש רבינו פ"ג מה"ת ה"ג שלשה הם הכופרים מי שאומר שאין לבדו הראשון, וכ' הראב"ד שם כאותו שאמר אלהכם צייר גדול, אלא שמצא לו סממנים תוהו ובוהו, ועיין מה שאכתוב בסוף המאמר, ובעיקר הדבר רא{י}תי לברר דברים חדשים בשיטת רבינו, ולבאר הרבה מקראות בתורה ע"פ דרכו ושיטתו, באופן נעים ונחמד לפע"ד, לא יערכם זהב וכלי פז, והנה הרמב"ם שם לו למטרה בהרבה מפרקיו, להראות כי התורה לא באה ללמד אותנו חכמות, רק ללמד אותנו חוקים ומשפטים צדיקים, ולהודיע לנו דרך ההתנהגות בין אדם ליוצרו, ועל איזה דרך ואופן נישר אורחותנו נגד זולתו, ואיך יהיה נימוסי המלכים והשופטים, כל אלו המשפטים באו לנו מאת השי"ת, ע"י אותות ונסים יוצאים מגדר הטבע, בהשתנות סדרי בראשית, אולם בעקרי אמונה כמציאות השי"ת, ושכר ועונש לעולם הבא, והשגחה, כל אלו הענינים תניח אותם התורה על מה שכבר נתאמתו במופת, ע"י חקי השכל, וע"י שנתברר לעם בשעת קבלת התורה בשעה שהגיעו למעלת הנבואה, והשיגו גם המושכלות, ואף הנשים והקטנים אשר נתאספו יחד במעמד הנבחר, ואין בטבעם להשכיל ענינים רמים ונשגבים הללו, אשר לא יגיעו אצלנו רק אחד מעולה מבעלי הסגולות, מ"מ זה היה נס מיוחד בשעת מעמד הנבחר, שהגיעו כלל העם למעלת הנבואה, כמ"ש המורה ר"פ ט"ז לשני, כי התורה מקובלת מצד הנבואה, אשר תבאר ענינים אין בכח העיון להשיגם, וביותר מזה כ' פרק ל"ח לשני "כי להנביאים יגיעו להם השגות עיוניות, והנבואה תשלים כח הדברי, שידע ענינים נאמני המציאות כאלו השיגו מהקדמות עיוניות ע"ש, הרי שביאר לנו רבינו דבר חדש, כי בהעדר כל ההקדמות הנחוצות וההכרחיות לחכמת האלהית, אשר לא יגיע אליו רק אחר הטורח והיגיעה, ואמר אשר אסף המשתוקק בחפניו למודים שונים מחכמת הטבע והגיון ולמודיות, אולם הנביאים יודעים כל עניני המציאות, ומשכילים בהם ומגיעים לעצם החכמה כאלו למדו אותה עם כל ההקדמות העוזרות להגיע אל פנימיותה ולא לבד שיודע העתידות מצד דבור ד' שבא אליו, ולא לבד שיודע יסודי החכמות ואמונה מצד הנבואה, רק שנוסף ע"ז תלמד אותו כ{ל} חכמת האלהית ככל הצורך, ומבין אותה עד תכליתה, כאלו התעסק כל ימיו רק בחכמה זאת לבד:

*וזה* הוא הענין ג"כ מ"ש רבינו הרמב"ם פ"ח מהל' יסודי התורה ה"א, משה רבינו לא האמינו בו ישראל מפני האותות שעשה שכל המאמין ע"פ אותות יש בלבו דופי, שאפשר שיעשה הדבר בלט וכישוף, אלא כל האותות שעשה משה במדבר לפי הצורך עשאן, לא להביא ראי' על הנבואה וכו', צרכנו למזון הוריד לנו את המן צמאו בקע להם האבן וכו', ובמה האמינו בו שמעמד הר סיני, שעינינו ראו ולא זר, ואזננו שמעו ולא אחר, את האש והקולות והלפידים וכו', ומנין שמעמד הר סיני לבדו הוא הראי' לנבואתו שהוא אמת, שאין בלבם דופי שנאמר הנה אנכי בא אליך בעב הענן בעבור ישמע העם בדברי עמך, וגם בך יאמינו לעולם, מכלל שקודם לזה לא האמינו נאמנות שעומדת לעולם, אלא נאמנות שיש אחריה הרהר ומחשבה עכ"ל, ומאחר שידענו דרכו של רבינו, שבכ"מ אינו כותב דבר מדעתו בלתי אם אומר יראה לי, זולת זה דבריו נובעים בכל עת ממקור מים חיים, מקרא מפורש או דברי חז"ל הנאמנים, לכן בע"כ גם כאן לא מפ"ע אמרם רק דבריו מבוארים בתורת משה במראה הסנה, וצריך אני להקדים דבריו במורה פס"ג לראשון, במראות הסנה אחר שביאר כי משה רבינו היה השליח הראשון, שהיה בעולם לצוות בשליחותו ובפקודתו יתברך, להזהיר בני אדם על פעולותיהם, כ' כי מסר לו השי"ת גם כן במעמד זה, ראיות מופתיות מיוסדות על חוקי הגיון, למען יתאמת אצלו מציאת השי"ת, כי הוא יתברך נמצא ולא במציאות, כ' וז"ל שכל בני אדם אז חוץ יחידים, לא היו נבדלים מן המורגש, ולא השלמו שלימות שכלי, ולמדהו ה' אז מדע שיגיעהו אליהם, לאמת אצלם מציאות ד' והוא אהיה אשר אהיה, והיה זה באור ענין שנמצא לא במציאות, יתייחס אליו יתברך, הוא עצמיותו לא נעדר ולא יעדר, וכאשר הודיעהו יתברך הראיות אשר יתקיים מציאותו אצל חכמיהם, כי אח"ז בא לך, ואספת את זקני ישראל, ויעד לו שהם יבינו מה שהודעתי לך ויקבלוהו, והוא אמרו ושמעו לקולך ע"ש, ראינו לפ"ד כי השי"ת מסר למשה להתאמת שליחותו, ב' ענינים נפרדים אשר יבא בהם אל העם, ענין ראשון היינו מופתים חותכים נבנו על חקי התבונה, למען יתקיים אצל הזקנים מציאותו יתעלה, וגם מסר לו אותות יוצאות מגדר טבע להאמית שליחותו אצל העם, אשר אין להם חלק בבינה, ולא יבינו ראיות מופתיות אשר נבנו ע"פ הגיון, והיה המטה שנהפך לנחש ומים לדם מספיקים כעת, שיתפעלו העם ממראות עין, והשאיר הבירור למעמד הר סיני, כמו שיעדם בהוציאך ממצרים תעבדון אלהים על ההר הזה, שאז יהי' כלם נביאים משיגים עניני נאמני המציאות במראה הנבואה ושלימות בעיון ובשכל, יותר ממה שמגיעים אליהם החכמים אחר השקידה, ועיין מורה פל"ג לשני כי מה שבא בדברי חז"ל אנכי ולא יהיה לך מפי הגבורה שמענו, היינו מפי גבורות המופת, ורוצים בזה שהם הגיעו אליהם כמו שהגיעו למשה, ולא היה משה מגיעם אליהם, וזה מפני ששני אלו השרשים מציאות האל יתברך והיותו אחד, אמנם יושג בעיון אנושי, וכל מה שנודע במופת, משפט הנביא בו ומשפט כל מי שידעהו שוה באין יתרון, ולא נודעו ב' השרשים מצד הנבואה לבד, אמרה התורה אתה הראית לדעת כי ד' הוא האלהים וגו' ע"ש, ראינו כי לדעתו השיגו במעמד הנבחר ע"י הנבואה שבאה עליהם אז, שני עקרי הדת דרך מופת, וכבר כתב חכם גדול אחד, שבכל עת שעולה ברצון השי"ת, שכלל בני אדם ישיגו בפעם אחד אמתת ענין אחד, אזי מזמין שליחים נאמנים לעורר הלבבות, ותכין השגחה עליונה אופנים מועילים, להכשיר בני אדם להגיע למעלה זאת, כן נאמר וכן נאמין אנחנו, הרודפים אחר דת משה, ואחר מה שהורו לנו רבותינו מעתיקי השמועה, מאחר שמעמד הנבחר הוא היסוד ובנין הקיים, אשר על ידי זה לא נמעדו אשורנו מני דרך עד כה, ואשר ע"ז אמרה תורה הנני בא אליך בעב הענן בעבור ישמע העם בדברי עמך, וגם בך יאמינו לעולם, ועב הענן נקרא מסך מבדיל ומחיצה מפסקת, בין האדם אשר בעפר יסודו, ובין השגות שכליות, והם צורכי הגוף, עיין מורה פ"ח לשלישי והשגת משה רבינו היתה בכל עת השגה זכה וברורה, בלי עירוב שום ~סוג~{סיג} ודמיון, וזה נקרא בפי חז"ל אספקלריא המאירה, אולם שארי הנביאים או כל האנשים אשר באו במעמד זה, אע"ג שהשיגו ענינים עיונים אז, בכ"ז לא הגיעו למעלת משה רבינו, ואמר הקב"ה הנה אנכי בא אליך בעב הענן, אע"פ שאתה ראוי למעלה גדולה מזאת ההשגה, ואין צורך להשגתך שום עב הענן ומחיצה מפסקת, בכל זאת מפני שרוצה אנכי כדי שישמעו שאר העם בדברי עמך, והם אינם ראויים רק למדרגת שאר נביאים בעירוב עם הדמיון ומסך מבדיל, ומפ"ז גם לך אני בא במראה זאת, עיין דרשות הר"ן, ואח"ז לאחר המעמד אמר להם שובו לכם לאהלכם, היינו שיחזרו להיות כשאר אנשים לאהל הגוף, עיין רמב"ם פ"ז מהלכות יסודי התורה ה"ו, ועיין מורה פכ"ד לשלישי, בביאור ענין נסיון, שפי' מה שנאמר בקבלת התורה, כי בעבור נסות אתכם בא האלהים, הוא הענין בעצמו אשר נאמר בנביא שקר, כי מנסה ה' אלהים אתכם, כן אמנם במראות הר סיני א"ל אל תראו שזה המראה הגדול, אשר ראיתם לא היה רק שיגיע לכם האמת במראות עין, בעבור שכשינסה אתכם ה' בנביא שקר אומר סתירת אותו הדבר, להודיע שיעור אמונתכם ולא תמעד אשוריכם, ואלו הייתי בא אליכם על ידי שליח, היה אפשר שתחשבו לאמת מה שבפי זולתי וכו', לולי ששמעתם אותו בעצמו בזה המראה, וכו' ע"ש, ופירוש כיון שראו במראות ההשגה והגיעו כלם לנביאי אמת, שוב אין אפשרות לשמוע לנביא שקר, אשר יאמר בהיפך, עיין רמב"ן ס"פ יתרו, ועיין הקדמת רבינו לפי' המשנה, לענין המתנבא בשם ע"ז אע"פ שנתן אות או מופת יחנק, מפני שאמר הכתוב כי מנסה ה' אלהיכם אתכם "ועוד השכל המכזיב עדותן, יותר נאמן מעין שרואה אותיותיו, שכבר נתבאר במופת אצל בעלי השכל, שאין לכבד ולעבוד זולת האחד, הממציא כל נמצא" ע"ש צאו וראו קוראי' נעימים מה שכלל במלות מועטות אלו, בעת שהי' עדיין צעיר לימים, כל מה שביאר בארוכה בספר המורה שכיון שמציאות ה' בא להם דרך השגה נביאית, לא ראיה חושית לבד, ולנביא שקר נכזיב אותו עי"ז מה שהשגנו, והשגה זאת מאמתות המציאות, יותר חזק אצלנו מאותות יוצאות מגדר הטבע, אשר לא נראו רק לחוש, ועיין מורה פי"א לשלישי, כי לנמנע בשכל הוא טבע קיים ואינו נופל תחת האפשר, ועיין התנצלות הבדרשי, בתשובת הרשב"א סי' תי"ח, ועיין אגרת פריפוט דוראן לאחיו בוניטי, מכונה אל תהי כאבותיך, מברר בראיות שתורת משה חוץ מן האותות נוראות, איננה נמנעת בשכל נהפוך הוא כי יש לה סמיכה מן ההקש, ועיין מורה פ' ארבעים לשלישי, שהתורה אע"פ שאיננה טבעיות יש לה מבוא בעיון הטבע, ונתן להם דת זה למען תתקיים מציאותם בסדר ההנהגה:

*נחזור* לענינינו, שבשעת קבלת התורה נעשו כלם נביאים והשיגו ההמון ענינים אלהים שאין בטבעם להשיג, וראו ראי' שכלית בדבר שאין ספק בו, וזה ג"כ מה שבא בתורה במעמד הנבחר קול גדול ולא יסף, ומתרגמינן ולא פסק היינו שמבואר בתורה פס"ב לראשון על מאמר חז"ל, שם של י"ב היודעו אהוב למעלה ונחמד למטה, ותורתו מתקיימת בידו שכבר התבאר בספרים המחוברים בחכמת האלהית, שזאת החכמה א"א לשכחה בשום פעם, ר"ל השגת השכל הפועל ע"ש, וגם כאן מספר לנו הכתוב שהקול גדול וחזק אשר הבינו ושמעו אז במעמד זה, לא נפסק מהם לעולם, ואם השגה שכלית אין אפשר בו שכחה, ק"ו השגה נביאית, אשר היתה מסייעת אז להשגת שכלית, ולא נפסק הקול מאתנו לעולם מפני שזאת ההשגה אי אפשר לשכחו בשום פעם, ועי"ז אנו מבטלים כל מערער ומכזבים כל טוען, אשר בא להתנגד על המורה ונכון:

*ועתה* ע"פ הוצעות הללו יתבארו איזה כתובים כמין חומר, עד שתמה אנכי על רבינו אחר שהיה קרוב לדרך זה, מדוע העלים עיניו כי הכתובים מורים על אמתת דבריו, ראינו במעמד הסנה מסר השי"ת למשה הקשים מופתים להבין להחכמים מציאות ה' ואחדות, הרמוזים וטמונים, בסוד אהיה אשר אהיה, ואולם להמון העם, טרם שהגיעו למעלת נביאה, תכבד עליהם כעת להבין ענינים נשגבים אלו, והספיק לשעתו הנסים יוצאים מגדר הטבע, בהפיכת המטה לנחש ומים לדם, והשאיר השגת הנבואה להמון הרב הזה, למעמד הנבחר שאזי יהי' כלם במעמד הבנת ענינים אלו, כמציאות ה' והשגחתו, ע"פ מופתים הגיונים מושגים להחכמים ע"י השתדלות ועסק רב, וע"י הנבואה יגיע ההמון להשגת אמתות המציאות בשעה קלה ובלי עסק, כאשר בארנו, ורמז להם כי בעת אשר תעבדון אלהים על ההר, אזי יהיה נגמר השליחות, כי אז יבינו בעצמם מה שהספיק כעת ע"י הנסים לפני המון כי יראו כעת כי יש גבוה מעל גבוה, אשר בידו כחות הטבע נמסרים, ופועל בהם כרצונו, ודבר זה מבואר במקרא (שמות ד' פסוק כ"ח כ"ט למ"ד) ויגד משה את כל דברי ה' אשר שלחו - הקשים שכליים לאמת מציאותו רמוזים בשם אהיה - ואת כל האותות אשר צוהו - הפיכת המטה לנחש ומים לדם - וילך משה ואהרן ויאספו את זקני ישראל - החכמים מבני מדע בעלי שכל דק - וידבר את הדברים אשר דיבר ה' - הראיות שכליות על מציאותו ואחדותו שמסר לו השי"ת - ויעשה אותות לעיני העם כי להמון העם הספיקו האותות היוצאות מגדר הטבע - ויאמן העם - שהם הצריכו להאמין, והחכמים לא הצריכו להאמינו בלבד רק השיגו גם אז דבר שאין ספק בו, ומיד שבאו למעמד הנבחר אמר השי"ת הנני אנכי בא אליך בעב הענן, בעבור ישמע העם בדברי עמך, היינו שהם ישמעו ויבינו, וגם בך יאמינו לעולם רק בנבואת של משה שהוא יהי' שליח לכל הצוויים, זה צריכים לאמונה, אבל מציאות ה' שמעו והבינו ע"י שהגיעו למעלת נבואה, וזה אמת, ומבואר כל שיטת רבינו במקומותיו המפוזרי' שרמזתי עליהם למעלה:

[^2] *הגה* מ"ש שירבעם נענש ג"כ על שביטל סוכה בסוכות, רמז ע"ז שבא עליו ויעשה החג בחודש השמיני אשר בדא מלבו, נמצא שביטל מצות סוכה בזמנו, ועיין רמב"ן ואתחנן על קרא דלא תוסף, שכתב ובזה שבדא חג מלבו עבר על בל תוסף ובל תגרע, ולדעתי רבינו הוציא יסוד זה מקרא מפורש בתורה, דכתיב והיה בשמעו את דברי האלה הזאת והתברך בלבבו לאמור שלום יהיה לי כי בשרירות לבי אלך, למען ספות הרוה את הצמאה וגו', היינו שיחשוב שאם יפקיר עצמו לכל העבירות שבתורה יהי' הותרה הרצועה ולא יהי' נענש רק על עבירה הראשית ולא על פרטי העבירות לכן אמר הקרא ורבצה בו כל האלה הכתובה בספר התורה, אף על פי שהפקיר עצמו לכל הר"ז יענש על פרטי עשה ול"ת הכתובים בתורה: וגם מעיקר זה תדע כי הטוען העליל על רבינו, שאומר שלפי שיטת רבינו, אין דין ואין חשבון בשאול אשר הולך שמה, ואינה רק אבדן נפש לבד ונכרת כבהמה, ועליו אני אומר העיני האנשים התמימים ינקר, היה לנוכח עיניו דברי רבינו בפי' המשנה, שהזכיר ענין גיהנם, ודבריו פ"ג מה"ת הלכה ה' "שכל החוטאים נדונין לפי רשעם, ויש להם חלק לעולם הבא, ואלו שאין להם חלק לעוה"ב, אלא נדונו על גודל חטאם לעולמי עולמים" ועתה אם אבדן הנפש לבד הוא העונש לרשעים, מה זה אמר שנדונו לפי גודל חטאם, אחר שאמר שאין להם חלק לעוה"ב, וכבר התנצל אותו הרמב"ן לפני חכמי צרפת באגרת התנצלות, ובשער הגמול אחר שהביא דברים אלו, סיים "וזה התנצלות להרב ולמוד זכות לחכם גדול וחסיד כמותו, ואם לפני הטוען אשר בחיי ראשי לא ירד לחקור אחר דברי הרב, רק היה נעלם זאת, מדוע לא סר לראות באותו מקום עצתו בפי' המשנה, שעומד לשפוט עמו מדוע כתב, וכשנתקלקל לאדם יסוד מיסודות, וכן מדוע כ' תחיית המתים כבר בארנוה, ומדוע לא סר לראות כי כ' שמה בפה מלא" ואפילו עשה מה שעשה מחמת תאוה נענש כפי חטאיו, ויש לו חלק לעוה"ב "הרי דמזכיר ענין עונש לעוה"ב, בלי הכרתת הנפש, ואני אראה עוד ראי' אחת, מ"ש רבינו פ"ה מהלכות יסודי התורה סה"ד וז"ל "אבל אם יכול להמלט ולברוח ואינו עושה כן, הוא ככלב שב על קיאו ונטרד מעוה"ב ויורד למדרגה תחתונה של גהינם" ועתה אם ק"ו אין דין ואין חשבון, מה הוא מדרגה תחתונה של גיהנם, אחר שכבר אין לו חלק לעוה"ב זה הוא הגיהנם לדעת הטוען שהעמיס דיעה נפסדה זאת בדברי רבינו, וגם כאן שכתב שנענש ירבעם על שהחטיא בעגלי זהב, וגם נענש על שביטל מצות עשה דסוכה בסוכות הרי כבר אין לו חלק לעוה"ב מפני שחטא והחטיא את הרבים ונכרת כבהמה, מה העונש על ביטול מ"ע ולא תעשה, אלא ודאי ח"ו לא עלתה על דעת רבינו שלא יהי' החוטאים נענשים בעונש וצער אחר המות, רק עונש כרת הוא עונש אבדון באותן שנדונו מקודם על חטאם ויש דין וחשבון וצער וכאב בשאול ועוד הארכתי ואכ"מ:

[^3] *הגה* לא אמנע להציג כאן בקיצור נמרץ מה שהשבתי לידידי הרבני המופלג השנון המשכיל מוה' יעקב בודק מלבוב לבאר לו ענין מכות מרדות שמצינו בדברי רבינו על פנים שונים, והנה ראיתי כי הרשב"ש האריך בתשובתו בענין זה, ולא יצא ידי חובתו בזה, ואין ספרו כעת ת"י, וכמדומה לי כי בדברי הרמב"ם פ"א מה' חמץ ה"ז לא ירד לכוונת רבינו, וע' בהקדמת פרי מגדים פתיחה כוללת, ידידי דע כי על ג' פנים כותב רבינו דין דמכות מרדות, עבר על מצות עשה של קום ועשה, כגון לולב ואינו עושה, מכין אותו מכות מרדות עד שתצא נפשו, ומ"ש הרמב"ם פ"ו מה' חמץ דהאוכל מצה בערב פסח מכין אותו עד שתצא נפשו, גם כן קום ועשה הוא, שלא יוכל לקיים אכילת מצה לתיאבון, ע"י שישבע מאכילה של ע"פ, וזה הכאה עד שתצא נפשו וע' רמב"ן פ' יתרו בהך דזכור ושמור, עוד יש מכות מרדות על איסור של תורה שאין בו מלקות, כגון חצי שיעור פי"ד מה' מ"אס, לאו שאין בו מעשה כגון בנידן דידן, שהלוחש אע"פ שחובר חבר אסור מן התורה, כיון שאין שייך בו מלקות שוב לוקין מכת מרדות. וכ"כ רבינו פי"א מהלכות עכו"ם, הלכה י"ד והט"ו דבין בלאו שאין בו מעשה, או בלאו שניתן לאזהרת מיתת ב"ד כיון שאין בהם מלקות של תורה מכין אותו מכות מרדות - וגבי' לאו שניתק לעשה, ולאו שבכללות לא מצאתי שיסבור הרב שילקה מכות מרדות, ע' רמב"ם פי"ח מה' סנהדרין - וכן עבר על איסור דרבנן לגמרי, כגון העברת השער מבית השחי, פי"ב מה' עכו"ם ה"ט, ועשה מלאכה ביו"ט שני של גליות, פ"א מהלכות י"ט הכ"ב, וברמב"ם פ"א מה' שבת ה"ג ופ"א מאיסורי ביאה ה"ח דעל כל איסורי סופרים, מכין מכות מרדות: אולם עוד צריך אתה לדעת כי המעתיקי' העתיקו שלא כדת כמו שהוכחתי הרבה פעמים כמ"ש הרמב"ן שורש ב' על מ"ש הרמב"ם מל"ת קפ"א, שהאוכל טרפה לוקה מכות מרדות מדבריהם, ובחיבורו כתב שלוקין מה"ת, וע' פי' המשניות משנה ראשונ' דשבת, שכ' ומי שיוציא מרה"ר לכרמלית יתחייב מלקות, אם הוא מזיד, ואם הוא שוגג אינו חייב כלום, לפי שאין בכל המצות שיתחייב בה השוגג מלקות, אלא שפחה תרופה לבד שלוקה על השגגה, כאשר נבאר במקומו, והנה כתב כאן דלוקה על כרמלית ע"כ מלקות מרדות קאמר, דמלקות של תורה אינינו על כרמלית, כמ"ש פ"א מה' שבת ה"ג וע' פי' המשנה שבת פי"ב הכותב ב' אותיות, דחכמים אומרים יש ידיעה לחצי שיעור לפיכך פטור מן הקרבן אבל חייב מכות מרדות, כאשר בארנו כי אמרו פטור זו הוא כוונתו ע"ש, ומ"ש כאשר בארנו הכוונה על מ"ש במשנה ראשונה דשבת שכל מקום שנזכר פטור חייב מלקות ע"ש, והיינו מכות מרדות, ראינו המעתיקים פעם העתיקו בספר המצות היכי שהדין דלוקה מן התורה כ' דהאוכל בשר טרפה לוקה מכות מרדות מדבריהם, וכן להיפך כאן שאינו לוקה רק מדבריהם בכרמלית דעקרו אינו רק מדרבנן והעתיקו לוקה מלקות: ודע דמ"ש רבינו דשפח' חרופ' לוקה על שוגג, צע"ג דהרי הרמב"ם עצמו פ"ג מה' איסורי ביאה ופ"ט מה' שגגות ס"ל דרק אשם תלוי מביא על שוגג, אבל מלקות ואפי' מכות מרדות אינו על שוגג. וע' ספר המצות ל"ת ס"א וז"ל, ודע שאמרם כאן מזיד חייב מלקות אין זה מורה שיש ענין שחייב מלקות אע"פ שלא היה בזדון, אבל כשתשמע שיאמרו בשום מקום שחייב מלקות, דע שלא יתחייב זה אלא א"כ היה עדים והתראה ע"ש, וע' משנה למלך פרק ט' מהלכות שגגות שהראה לע' תוי"ט פ"ב מכריתות, ועיינתי שמה ומתמה באמת על דברי הרב, והעלה שהרמב"ם חזר מדבריו בספרו, ובפי' המשניות סבר דסתמא נאמר במשנה שפחה חרופה עשה בה שוגג כמזיד, היינו אפילו לענין מלקות, אולם חוץ מזה שדבריו תמוהים מאוד דאיך יעלה אל הדעת שילקה אדם על עשייתו בשוגג, וכיון שעשה בלי כוונה אין מציאות לא עונש מלקות של תורה, ולא למלקות מדבריהם, הנה קשה ג"כ הלשון שכתב שאין בכל התורה שיתחייב שוגג מלקות, רק שפחה חרופה בלבד, והרי ל"ד כלל דמכות מרדות בשבת בכרמלית, אינו רק מדרבנן, ואם סובר רבינו דהמשנה שאמרה דשפחה חרופה עשה שוגג כמזיד, הוא ג"כ לענין מלקות, א"כ לוקין על שפחה חרופה מלקות של תורה כמו במזיד, וא"כ אינו דומה שוגג מכרמלית של שבת, לשוגג דשפחה חרופה, וטעות המעתיק ניכר לעיני כל, אבל ספרו הי"ד שכתב רבינו בעצמו הוא נקי מכל סיג, ושמה נמצא למעיין בכ"מ שהזכיר מכות מרדות, שלשה מינים הללו, א' על קום ועשה שאינו רוצה לקיים מצות עשה של תורה, ב' על איסור חצי שיעור או לאו שאין בו מלקות ג"כ לוקה מכות מרדות, ג' על איסור דברי סופרים לגמרי, וע' תשב"ץ ח"ב נ"א וריב"ש חקרו כמה הוא שיעור מלקות לעובר על דברי סופרים, או דברי תורה שכבר עבר, לדעת קצת היא י"ג מכות ולדעת קצת ל"ט, וע' ערוך ערך מרד, ולמי שאינו רוצה לקיים מ"ע כופין אותו שיקיים עד שתצא נפשו, וע' מ"ש מרן פ"א מהלכות חמץ ה"ז דמ"ש רבינו האוכל מן החמץ עצמו כל שהוא אסור מן התורה ואינו חייב כרת רק כשיעור, והאוכל פחות מכזית מכין אותו מכת מרדות, וכתב מרן דעל כל שהוא אפי' מכות מרדות אינו, משום דאין גרונו נהנה כלל, אבל על פחות מכזית לוקה מכות מרדות, ובאמת זה דחוק כמו שהתעורר מרן בעצמו שלא מצינו בשום מקום שיהיה חילוק בין חצי שיעור ובין כל שהוא, אולם מדברי רש"י (יומא ע"ד) דפירש"י חצי שיעור, כלומר פחות מכשיעור, וכתב בעל תוס' יוה"כ דכוונת רש"י דאלו חצי שיעור משמע דוקא חצי שיעור ממש, וכיון דלענין יו"כ איתמר דשיעורו ככותבת, א"כ אפשר דדוקא חצי שיעור של אכילת יו"כ דבכ"מ הוא שיעור חשוב ללקות, רק ביו"כ צריך ככותבת כדי למיתבא דעתו, וא"כ עכ"פ חצי שיעור ככותבת היינו כזית, עכ"פ אסור מן התורה, מפני חשיבותו בכל מקום, אבל בציר מזית ה"א דאינו אסור מן התורה, ומפ"ז כתב רש"י כלומר פחות מכשיעור היינו כל שהוא ואינו חילוק בין משהו בין חצי שיעור הכל אסור מן התורה ע"ש, ראינו דפחות משיעור משמע אפי' כל שהוא, דלא כדעת מרן, והנה ע"פ דברי תוס' יו"כ הללו ישבתי לנכון הגהות אשר"י התמוהים באין פותר אותם וז"ל, שבת פ' כלל גדול דף ע"ד לענין אופה, כתב ודוקא כגרוגרת אבל פחות אין בו חיוב, אבל מ"מ אסור מן התורה, דח"ש אסור מה"ת, כדמשמע פרק בתרא דיומא, והנה הדבר תתי' מאוד דאיך שייך לשון כדמשמע, שהרי מבואר שמה בפירוש, וביותר תמוה מדברי הגהות אשר"י ר"פ המוציא על הך דכל השיעורין אלא למצניעיהן, שכתב כל השיעור לחיוב חטאת אבל לאיסור אפי' כ"ש כדאמר פרק כלל גדול ע"ד, וכי מותר לאפות פחות מכשיעור, ולכאורה והרי כבר הביא לעיל ראי' מר"פ בתרא דיומא, ומ"ט כתב עתה ראיה אחרת, וגם מדוע הכפיל הדברים אבל לפי שיטת התוספות יוה"כ ניחא, דח"ש לא משמע רק חצי שיעור דוקא ומפני זה כתב רש"י כלומר פחות מכשיעור משמע כל שהוא, וכן משמע באמת סוגיא דהתם דלבסוף מייתי מכל חלב, ומפני זה כתב שפיר כדמשמע פ"ב דיומא, דשם אינו מפורש רק חצי שיעור ולא פחות משיעור, ואף שבדף ע"ד ע"א מפורש, וכי מותר לאפות פחות משיעור מ"מ משם אין ראיה שאסור מה"ת, וע' רש"י שם על הך דוכי מותר לאפות פחות מכשיעור דהביא הך דפ"ב דיומא, וכיון שכבר הוכיחו מש"ס פ"ב דיומא דאסור מה"ת, ניחא לי' עתה להביא מש"ס דף ע"ד דשם מבואר בש"ס בהדיא פחות משיעור, אסור לענין שבת ודו"ק, עכ"פ מבואר דפחות משיעור משמע כ"ש דלא כשיטות מרן שכ' דפחות משיעור הוא גדול מן כ"ש, ודברי הרמב"ם ניחא בפשיטות דתחילה מיירי דכ"ש ג"כ אסור מה"ת ולבסוף כתב כיון דא"ב מלקות לוקים מכו' מרדו' וז"פ:

[^4] *הגה* והנה גם על שיטה זאת מרבינו טענו הרש"ט והר"י קרישקש, כי הנה מצינו בנביאים ע"ה שבעת שהי' דביקים בחיבור ההוא נהרגו, כי הנה זכריה הנביא מעיד עליו הכתוב, כי בעת אשר נחה רוח אלהים עליו ומלתו על לשונו נהרג, וגם ר"ע נהרג בהיות מקהיל קהלות ברבים, ויצאה נשמתו באחד, והר"מ אלשקר הביא דברי חז"ל (שבת למ"ד ע"א) שאמרו בדוד המלך שראהו מלאך המות עוסק בתורה, ולא יכול לו עד שנשבר האילן, ופסק ונתבטל ברגע זאת מדברי תורה ומת, וכן מפורש בבא מציעא פ' הפועלים ברבה בר נחמני, הרי מפורש כשיטת רבינו עכ"ל, והנה חוץ מזה כי אדמה ששכח מהר"מ אלשקר, להביא הך דסוטה שמצות ותורה אצילי' מצלי מיסורין, הנה עוד גמרא אחת מפורשת (מכות יו"ד ע"א) שכח להביא, ואב"ע קולטין ממלאך המות, כי הא דר"ח יתיב וגריס בבי רב, ולא הוה יכיל שליח דמלאך המות לקריב לגבי', דלא הוה שתיק פומי' מגירסא, סליק ויתיב על ארזא דבי רב, פקע ארזא ושתיק ויכול לי', ע"ש, הרי ג"כ מפורש שבעוד שעסק בתורה כל רע לא יוכל ליגע בו, וראינו שזה דעת חז"ל ג"כ, ולא כדעת הטוען רש"ט שכ' רבינו הלך בעקבות אריסטו בזה, וליישב הקו' מזכרי' אשר גם מהר"מ אלשקר לא תירץ ע"ז, הנה מצאתי מדרש מפורש קהלת רבה פיסקא אם רוח המושל תעלה עליך מקומך אל תנח, אם באת לך הממשלה אל תנח מדת ענותנתיך, וממי אתה למד מזכריה שנאמר ורוח לבשה את זכריה, ויעמוד מעל לעם וכי מעל ראשי העם היה עומד, אלא שראה עצמו למעלה מן העם, חתן המלך וכהן ונביא, התחיל מדבר גדולות ומיד ויקשרו עליו וירגמו אותו אבן עכ"ל, הרי מבואר במדרש שמפ"ז הגיע הרעה גדולה לזכרי' מפני שהתחיל לדבר גדולות, ועזב דרך הענוה המסולל לנו ע"פ התורה, ופסקה ממנו השגחה הנקשרת בו ואירע לו מה שאירע, הרי ראיה שגם בזכריה הנביא פסקה ההשגחה אז מפני שדיבר גדולות, כשיטת רבינו, וכמדומה לי ששמעתי שחכם אחד התעורר ג"כ בזה ובענין ר"ט יתבאר בספרי באריכות ואכ"מ:
<h3>פרק חמישי</h3>
% פרק חמישי

*נשוב* עתה לשאר הטענות של הטוען ואכתוב כאן בקיצור, ובאריכו' בספר תועלת ס' הרמב"ם, ומ"ש ועצור במלים לא אוכל על אמונה אחת אשר לקח הרמב"ם מאריסטו ומפורשיו, אשר הזיקה לנו מצדדים הרבה, הוא אמונתו במהות הנפש שהוא כח ההבנה לבד, ודבר הנבדל אחר המות הוא המגיע בפועל, והראה מזה ד' מראות נגעים בשיטת רבינו, א' מצד המדות כי מזה נתהוה באומתינו שנאת הדת לאיש אשר אין אמונתם כאומנתינו, דבר אשר לא ירשנו מאבותינו, ונתן אותנו לזעוה, יען אין מאמונת ישראל להאמין, שיעניש ה' את העמים על ע"ז, כי אם על החמס ועל הגזל ועל כל אשר בין אדם לחבירו לבד עכ"ל, שמעו וראו דברים חדשים, כל מתחיל יודע שבני נח נצטוו על ז' מצות, ואלו הן, ע"ז, ברכת השם, אבר מן החי, גזל, עריות, שפיכות דמים, דינים, (סנהדרין נ"ו ע"ב ורמב"ם פ"ט מה' מלכי' ה"א) ועתה הנה ע"ז, ברכת השם, ואבר מן החי, אינם רק מצות בין אדם למקום, ואינו נצמח מזה היזק לחברה, ועיין רמב"ם פ"י מה' מלכים דבן נח ששבת או עשה מועד לעצמו, הרי זה חייב מיתה, וכן נצטוה על הרבעת בהמה וכלאי כרם, ועתה איך תתקיים דעת המשתד"ל שאין זה מאמונתינו שיעניש ה' את העמים על עכו"ם ושארי עבירות שאינם בין אדם לחבירו: וא"ל שכוונתו דרק בדיני אדם נדון ב"נ אם עבר על מצות אלו, ובזמן שהיתה ידינו תקיפה אבל דין שמים אינו לבני נח רק על עבירות בין אדם לחבירו לבד, אכן מה נעשה מ"ש חז"ל בריש ע"ז, ראה הקב"ה שאין ב"נ מקיימים ז' מצות עמד והתירן, ראינו על כל שבע מצות כעס הקב"ה שלא קיימו, וע' רש"י (ע"ז ו' ע"א) דמפ"ז אסור למכור לפני אדיהן, משום לפני עור שב"נ נצטוו על ע"ז, וכתב רש"י אע"ג דאמרינן שוויתר להם הקב"ה, היינו שאין מקבלין שכר מיהו אל יעברו על ידך, שהרי עתידין ליתן דין על שאין מקיימים אותם, ועיין רש"י (יבמות מ"ח ע"ב) דמפני מה גרים בזמן הזה מעונים, מפני שלא קיימו ז' מצות, ופרש"י בעודן כו"ם ועד השתא לא אפרעו מהן, דפורעניות גנוזה להם לעוה"ב, ועיין (ביצה ט"ז) דמקשה הש"ס א"ה לא לענשו עכו"ם על שמירת שבת, עיין רש"י ומהרש"א וצל"ח דעיקר הפי' דבן נח ששבת חייב מיתה, וכיון שלא נדע אימת שבת אינו חייבים בעונש, ראינו דהקב"ה מעני' אותם על אזהר' יום ולילה לא ישבותו, ולא עונש ב"ד לבד, ועוד דבאותן מצות שאינם בכלל שבע מצות, כגון הרבעת בהמה וכלאי כרם ובני קטורה שלא מלו, או ב"נ שעסק בתורה, או ששבת, בכל אלו כ' הרמב"ם שמודיעין אותם שחייבים מיתה ואינם נהרגין ע"ש פ"י מה' מלכים, ועתה הודעה זאת אך למותר, דהרי ב"ד של ישראל אין מענישין אותם, ועונש שמים אין באפשרות לדעת המשתד"ל, אחרי שכל אלו אינם מצות שבין אדם לחברו, אלא ע"כ צ"ל דבאותן עבירות שאין עונשין ב"ד של מטה עכ"פ עונש שמים יש, ומזהירין אותם ע"ז ע' מרן כ"ט, עכ"פ ראינו עונש שמים בעבירות שבין אדם למקום בלבד:

*עוד* הראה הנגע בדברי רבינו מדוע לא המתי' המרירו' נגד האומות, והוא הוסיף לפעמים על מרירותם, גם בפינה זאת לא ידעתי איך יעלה על הדעת שאיש אשר אלה לו, אשר חשד אותו הטוען בעצמו כי סמך עצמו ראשו ורובו, רק ע"ד אריסטו אפילו נגד התורה, ומצד אחר חשד אותו כי היה שונא כל האומות, היתכן זאת בחוק רבינו אשר למד ספרי עמים, וידע כל ספרי היוונים והערביים, ופרטם בשם בספריו, אריסטו, ורבו אפלטון, ותלמידיו, אלכסנדר, תמסטיוס, יוחני המדקדק, אבן עדי, אבונצר, אבובכר בן אלצאיג, אבן אפלה, אלראזי, עיין מורה פע"א לראשון ופ"ט לשני, שהיה מתחבר לקצת חכמי ערב ללמוד עמהם בתכונה, ובתשובותיו לר"ש אבן תבון, כתב כי דעת אריסטו תכלית שכל אדם, חוץ ממי שהשפיע עליו שפע אלהי אשר אין למעלה מזה, ומביא שם ספרי בן רש"ד חברו, והרי כל אלו לא מבני ישראל המה, ובפרט אפלטון ואריסטו ושאר היוונים הקדמונים לא ידעו ממציאות תורת משה [^1] ועם כ"ז לא סר רבינו בכל עת לפאר ולרומם חכמתם, היעלה זאת ע"ד שאיש אשר אלה לו, ונתחנך על דרכי חכמת האומות יהיה רודף לדתות אחרות, ובד' מקומו' מספרו פ"ג מה"ת פי"ד מה' איסורי ביאה פי"א מה' עדות פ"ח מה' מלכים, כתב רבינו הלכה פסוקה דחכמי וחסידי אומות העולם יש להם חלק לעולם הבא, ובמכתבו להדיין ר' חסדאי הלוי כתב "הוי יודע דרחמנא לבא בעי, ואחר כוונת הלב הן הן הדברים, וע"כ אמרו חכמי האמת חסידי אומות יש להם חלק לעוה"ב, אם השיגו מה שראוי להשיג, ואין בדבר ספק שכל מי שהתקין עצמו ונפשו, בכשרון המדות וכשרון הדיעות באמונות הבורא יתברך הוא מבני עולם הבא, וע"כ אמרו חכמ' אמת, אפילו אינו ישראל ועוסק בתורה הרי הוא ככהן גדול, וכל עצמו של דבר ומגמת תורת משה תיקון הגוף והנפש לבורא יתברך, ולא נשתבח משה רבינו אלא בכך, והאיש משה עניו מאד, וביותר מזה כתב רבינו סוף הלכות שמיטה וז"ל,לא שבט לוי לבד אלא כל איש ואיש מכל באי העולם, אשר הבינו מדעו ושכלו לעמוד לשרת לפני ה' בקודש, והלך ישר כמו שעשאו האלהים, ופרק מעול צווארו עול החשבונות הרבות, שבקשו ממנו בני אדם, הרי זה נתקדש קודש קדשים, וה' חלקו ונחלתו, ע"ש, הרי דכ' דכל איש מכל באי העולם נתקדש קודש קדשים, אם הלך במסילה הנכונה, וע' ר"מ אלשקר מ"ש בזה נגד הטוען הרש"ט:

*ומ"ש* על דברי הרמב"ם פי' המשנה פ"ד דב"ק, ואל תתמה עד"ז, ואל יקשה בעיניך כמו שלא יקשה בעיניך שחיטות הבהמות, אע"פ שלא חטאו לפי שמי שאין בו שלימות על האמת שלימות המדות, אינו בכלל אדם רק תכלית מציאותו לצורך האדם, וכתב הטוען ונמשך מזה שכל מי שאין אמונתו ישרה לא נצטוינו לאהבו, חלילה וחס לא תהא כזאת בישראל, מי אשר הזהיר אותנו על הרחמנות יותר מחז"ל, והרב שהלך בעקבותם ע' (ברכות מ' ע"א) לא יאכל אדם טרם שהתקין המזון לבהמות, וע' ב"מ פרק הפועלים כי רבי נענש בשביל שלא חס על העגל אשר נטמן תחת כסותו וא"ל לכך נוצרת, ראינו שתקיף הרחמנות אצלנו אפילו בעל חיים שאינם מדברים, בפרט נצטוינו לנהוג עם עבדים כנענים דרך חמלה וחנינה, ואין מותר להכותם רק בשוט או בקנה, וכשירב' להכותם נהרג עליהם, וחייב על חבלתו, ויוצא בראשי אברים ובא בתורה לא תסגיר עבד אל אדוניו, עיין מורה פרק ל"ט לשלישי באריכות ממדות הרחמנות במצות אלו, ועיין רמב"ם סוף הלכות עבדים וז"ל, אע"פ שמותר לעבוד בפרך בעבד כנעני, מ"מ מדת חסידות ודרכי חכמה שיהא אדם רחמן ורודף צדק, ולא יכביד עולו ויאכלהו מכל מאכל ומשתה וכו', ולא יבזהו לא ביד ולא בדברים לעבדות ~מסרך~{מסרן} הכתוב ולא לבושה, וידבר אתו בנחת, אבל זרעו של אברהם אבינו שהשפיע להם הקב"ה טובת התורה, וצוה אותם בחוקים ומשפטים צדיקים, רחמנים הם על הכל, וכן במדותיו של הקב"ה שצונו להדמות בהם הוא אומר ורחמיו על כל מעשיו, וכל המרחם על הבריות מרחמין עליו, שנאמר ונתן לך רחמים ורחמך והרבך ע"ש:

*ומה* שטען שקלקל רבינו אמונת ישראל, בענין תחיית המתים שלדעתו אינו אלא לצדיקים בלבד, ולא לרשעים ולתועים, לא ידעתי לו שום קלקול אחר שבפ' חלק הביא רבינו, ע"ז לשון בראשית רבה גבורות שמים לצדיקים ולרשעים, ותחיית המתים אינו אלא לצדיקים בלבד, והוא אצלנו ש"ס (תענית ז' ע"א) וכן הוא בריש חלק תנא הוא כפר בת"ה לפיכך לא יהי' לו חלק בת"ה, ועיין חלק (צ"ב ע"ב) דמשום סי' עמדו מתי יחזקאל דאין ראויים לתחי' משום שכפרו בו, ובשאר מקומות עתידין צדיקים שיעמדו בלבושיהם, עוד שם ולר"א דאמר מתי חוץ לארץ אינם חיים, ומקשה הש"ס וכי צדיקים בחוץ לארץ לא יחי', עוד שם צדיקים שעתיד הקב"ה להחיותן אין חוזרין לעפרם, ובכל אלו המקומות לא נזכר רק צדיקים משמע דרשעים אין להם חלק בתחיית המתים, ופשט הקרא דדניאל ורבים מישני עפר יקיצו, אלה לחיי עולם ואלה לחרפות ולדראון עולם, הנה לשון ורבים מישני עפר ולא אמר כל ישני עפר יקיצו, מכאן דאין כלם מוכנים ליום התחי', ומה שנאמר אלה לחרפות ודראון עולם, הכוונה שאותן אשר ישארו טובים בזמן התחי', יהי' נשאר נשמותן צרורה בצרור החיים, ואותן אשר יקלקלו אורחותם גם אז בתחיית המתי' שהוא כמו עולם הבחינה האחרונה, ישארו לדראון עולם ועיקר הדבר, נ"ל דהוא פלוגתא בין בבלי וירושלמי, דלשון הירושלמי פ"ט דכלאי' ר' ינאי מיפקיד מלבשני לא חוורין ולא אוכמין אי קמית ביני צדיקים לא מבעית, ואין קמית בכין רשעיא לא טיבעית, ומשמע דגם חוטאים מוכנים ליום התחי', ובש"ס דילן נדה פרק כל היד הגי' שמא לא אזכה, ואהי' כחתן בין האבלים, ראינו דר"י חשש שמא לא יזכה אז לת"ה, ורמב"ם סתם כש"ס דילן, ואין תפיסה עליו בשבי' זה לאמור כי קלקל אמונת ישראל ח"ו וע' רמב"ן שער הגמול:

*נשוב* לעיקר התלונה שהחליט שתחי' המתים לדעת הרמב"ם הוא רק לנפש בלבד, ומאשים את רבינו כי לדבריו אין דין ואין חשבון בשאול אשר הולך שמה, הנה התואנות הללו כבר נודעו לכל מתחיל, והרמ"ה במכתבו התעורר ע"ז, וכתב כי עמד על ספר המדע אשר דיבר על עולם הבא, שאין בו גוף וגויה קנא לצור ישראל וקדושו, בראותו כי אבדה אמונת התחי', וחכמי צרפת ג"כ צעקו ע"ד במ"ש פ"ח מה"ת שהנקמה שאין למעלה המנו הוא שתכרת הנפש ולא תזכה לאותן החיים, ועיין מכתב הרמב"ן להתנצלות המורה, ועיין השגות רש"ט, ומי יבא אחר הר"מ אלשקר אשר ביטל כל טענות רש"ט, והראה צדקת רבינו עד שלא הניח דבר שלא התעורר עליו, והרמב"ם בעצמו חיבר חיבור מיוחד ע"ז, ומכפיל שמה הרבה פעמים מי שאין מאמין אמונה זאת אין לו חלק ונחלה בתורת משה, אחרי שבאו ראיות הרבה ע"ז, והמפורשת הוא המקרא ורבים מישני עפר יקיצו, ומה היה לו להאריך אחר שכל עיקר הוא נס מנסי התורה, וא"א להסביר בו סברא לקרבו אל השכל, ולא יהיה מבורר יותר ע"י ריבוי דברים, ולא תמעט האמונה במיעוט הדברים, ועיקר הדבר הוא אמונה אמתיות מחויב כל בעל תורת משה להאמינה, וכבר כתב פ"ג מהל' תשובה שהכופר בת"ה אין לו חלק לעוה"ב, ועיין תשובות רבינו לר"ח הלוי, דת"ה הוא אצלו מכלל הנפלאות ואותות המכחישות הטבע, ויתכן להכחיש הטבע ולהחליף לשעתו ברצון הבורא יתברך, כמו שהיה העולם אחר שלא היה, והפיכת המטה לנחש ומים לדם, ואחר שראה הטוען כל דברי רבינו בזה ששינה ושילש ה"פ שת"ה יהיה לגוף ולנפש, וראה כל טענות וההתנגדות ודברי המתנצלים, עדיין לא נח מעלילותיו ופתח במה דסיימו הרבה מאות שנים קודם לכן, ומ"ש רבינו בעיקר י"ג ת"ה כבר בארנוה והטוען אומר כי חפש ולא מצא, אולם כ' רבינו למעלה מזה דאמונה זאת מיסודי תורה היא, ואין דת ואין דביקות למי שלא יאמין זה, ולא האריך בזה אחרי שכל עקרו ענין נסי, וביותר מזה תראה כי מ"ש ת"ה כבר בארנוה הוא ט"ס, וראה מהדורות שניות לספר מאור עינים על דף נ"א (ר' וויען) כתב לא אחדל בענין זה להודיעך קורא משכיל, כי בין ספרים שקניתי מעזבון ר"י פיסא, מצאתי ביאור משנת חלק להר"מ ישן נושן, ובזכרון י"ג עקרים ראיתי זה הנוסחא יסוד י"ג הוא ת"ה המפורסמת, ונודעת באומתינו המוסכם עליה מכלל תורתינו, ורוב זכרה בתפלות ותחינות שחברו נביאים וגדולי חכמים, ודברי גמרא ומדרשות מלאים מזה, וענינה שוב הנפש להגוף אחר הפרדה, ולא נשמע באומה עלי' מחלוקת, ואין להוציא הדברים מפשטם, ואסור לחשוד אנשי הדת שיאמינו חולף מזה, וכן ת"ה הוא מן הנסים ואינו מובן, ואין שם רק להאמין כמו שבאתה הגדה צודקת וזכרה דניאל זכרון שא"א להכחישה עכ"ל הרמב"ם כת"י, ובעל מאור עינים החליט בי אחר שנאשם מבני דורו, הוסיף דברים הללו במנין העקרים כל מ"ש במאמר תחיית בארוכה, ומ"ש ת"ה כבר בארנוה כתב בעל מאור עניים שהוא ט"ס, וצ"ל הוא מבוארת "ועתה ראה אתה המשתד"ל אשר תחשוב להבאיש ריח רבינו - לא תקום ולא תהיה - ראה איש מנטובא ממדינתך, לא החציף למלא פיו שחוק על אשר כ' כבר בארנוה, ותלה הדבר בט"ס, וגם מצא מציאה זאת בכת"י הר"מ עצמו ומבקש ומצוה לפרסם הדבר ולהדפיס ההוספה בפי' המשנה, ומסיים וצדקת הצדיק על המפרסם תהיה:

*ומ"ש* רבינו דהאדם יש לו למות בהכרח היינו דהנסים לא יתמידו בשום פעם, ע' ס"ס ת"ה בארוכות בראיות נכוחות, ובספרי תועלת ספרי הרמב"ם הארכתי ג"כ: [^2] ומ"ש חז"ל באגדת חלק צדיקים אין חוזרים לעפרם, היינו שיעמדו חיים וקיימים בנפש אחר שנפרדו מהגוף, ולשון הברייתא הקב"ה עושה להם כנפים, מורה ע"ז שהיה קיימים כמלאכים צורה בלא גולם, כאשר ידענו הסיבה מדוע יחסו למלאך ענין הכנף, עיין מורה פמ"ט לראשון:

*עוד* אמר הטוען בטענות המאמינים נגד רבינו, כי אמנם לפ"ד ולפ"ד חביריו הפילסופים, לא לצדיקי' הוא קיום הנפש רק למשכילים, כי במורה פכ"ו לשני אמרת כי שלימות האחרון איננה רק דיעות לבד, הרי מבואר כי גנוב ונאוף ורצוח יוכל הפילסוף לקנות לו חיי עולם הבא, ולאו בזכותא תליא מלתא עכ"ל, הנה אם לא ידע הטוען דברי רבינו במורה פל"ד לראשון, כי שמה מבואר בארוכה נחיצות מדות טהורות אל חכמת אלהית, ובזולת המדות היקרות הצרופות וטהורות המקשטות ומטהרות את בעליהן אין באפשרות לבא בפנימיות החכמה ע"ש, ואם לא ידע זאת היה לו לשאול את פי השוקדים על חכמת אלהית או המעמיקי' בשאר חכמות, ויגידו לו דבר אמת בי אין באפשרות שיגיע איש למעלה באיזה חכמה שתהיה, אם נחסרו לו שלימות המדות, ואזי ידע בנקל, איש אשר אלה לו גנוב ונאוף ורצוח, לא ישיג לעולם חכמת מה שלאחר הטבע, ולא תבא חכמ' בלב רע, רק היא למנה למי שנופף עליו טוב העיון וההשגה, הרגיל עצמו ג"כ להגביה עוף למעלה להתפשט מן החושים, ויחיה בעולם שכלו אור, וחוץ מזה כבר הקדים הר"מ אלשקר כי עליך המשתד"ל ולאנשי' כיוצא בך, כ' הרמב"ם בפ"ה מהל' מלכים דרק אם האמין בן נח שנצטוה בשבע מצות מפי ה', ע"י משה זה הוא מחסידי אומות העולם, שיש להם חלק לעוה"ב, אבל עשאם מהכרע הדעת לא, למען הגלות לעיני כל, כי רק שלימות האמונה תבא לידי השארה ולחיי הנצחות, ולא שלימות השגה, ובעיקר הדבר הארכתי במאמר תועלת ספרי הרמב"ם:


[^1] *הגה* הראשון מהיוונים שמביא תורת משה הוא גאלינוס הרופא, אשר רבינו בסוף פרקי משה הכה על קדקדו, והשני הוא המליץ לאנגין בימי מלכה העברית צטנאבי' במדינות פאלמירע (תדמור) ועיין מ"ש יוסף הכהן בספרו נגד אפיון להשיב על טענותיו הזרות שטען כי אחר שלא נודע עם ישראל בימים קדמונים לשארי האומות, בלי ספק אינם ישנים כ"כ כמו שחושבים:

[^2] *הגה * וענין המקרא סוף תבא מורה ע"ז אתם ראיתם את כל אשר עשה ה' לעיניכם וגו', המסות הגדולות אשר ראו עיניך, האותות והמופתים וכו', ולא נתן ה' לכם לב לדעת ועינים לראות ואזנים לשמוע עד היום הזה, ואולך אתכם ארבעים שנה וגו', לחם לא אכלתם למען תדעו כי אני ה' אלהיכם, הכוונה דכל הנסים במצרים לא היו מתמידים ולא נתן ה' להם לב לדעת ולהשכיל כי מה' נסבו אלו, וחשבו כי מקרה הוא והמקרה לא יתמיד, אולם ענין המן והליכתם במדבר מ' שנים, היה נס מתמיד זמן ארוך, ומזה ידעו כי יד ה' תעשה זאת בהשגחה נפלאה לשנות הליכת הטבע לטובתם, ולא מקרה הוא:
<h3>פרק ששי</h3>
% פרק ששי

*ובענין* הנפש אשר חשד הטוען, כי לדעת רבינו הוא כח הכנה לבד, גם בזה מצא רבינו סמך מדברי חז"ל מסכימים לזאת הסברא, ראה דברי המורה פרק ע' לראשון, מה שאמרו חגיגה פ"ב ערבות שבו נשמותן של צדיקים, ונשמות ורוחות שעתידין להבראות, ראינו דיש הבדל בין נשמותן של צדיקים שכבר חיו פעם בעולם, והשלימו נפשם לעשות שכל נקנה, ובין אותם נשמות ורוחות שעתידין להבראות, ולא היו רק היולי לבד, ולא חיו עדיין בפועל, ועיין בעל עקידה שער ו' ושער ס"ח שהביא שדבר זה במחלוקת שנויה, בין קצת חכמי הגמרא, ובין בעלי קבלה, ועיין בעקרים מאמר ד' פכ"ט, שפלוגתתם בש"ס אם טוב לו לאדם שנברא או שלא נברא (עירובין י"ג) תלוי ג"כ בזה שהאומר נוח לו שנברא יסבור שהנפש אינו רק היולי לבד, ורק כח והכנה וכשמוציא מכח אל הפועל יותר טוב, והאומר נוח לו שלא נברא יסבור שהנפש עצם רוחני וקיים ועומד בפני עצמו כמלאך ושכל נפרד טרם שנכנס לגוף, וכבר מבואר במדרש רבה פ' ויחי פ' ע' על הקרא, כי ה' אלהים הוא עשנו ולא אנחנו, חד אמר הוא עשנו ולא אנחנו בראנו נפשנו, והיינו כדיעה זאת שהנפש הוא ענין נבדל בפ"ע, בצביונה ושלימותה מתחילת ברייתה, וא"כ השי"ת עשה הנפש כלה, ולא אנחנו בראנו נפשותינו, כי אין לנו חלק בשלימותה, רק עיקר טרחתינו שלא תאבד הנפש, ע"י אשר נתנה משכנה בחומר עכור, וחד אמר הוא עשנו ולו אנחנו משלימים נפשותינו, היינו הנפש עשינו אנחנו ושלנו היא, ומתחילה בעת באה לגוף לא היה רק כח הכנה לבד, ואנחנו עשינו שכל פועל משכל נקנה, וא"כ השי"ת עשה והבין רק כח היולי לבד, ואליו אנו משלימים את נפשותינו, הנפש אשר עשנו אנחנו, ע"י ההשתדלות לקיים ככל דברי התורה הזאת, ופלוגתתם שזה דריש הקרי וזה דורש את הכתיב, וגם המאמר של ר"ל בריש סוטה אין אדם חוטא אלא א"כ נכנסה רוח שטות בו, ג"כ סובר שנפש שתעשה המצות תעשה ג"כ העבירות, רק המדמה אשר מצייר לנו הדברים להיתר הוא ראשית הטרידה, וזה הוא רוח שטות ששכלו איננו שלם, ועיין ג"כ (יומא כ"ח ע"א) הרהורי דעבירה קשה מעבירה ג"כ הולך עד"ז, שאם חוטא בהרהר מורה ששכלו איננו שלם, ונתקלקלה דעתו ומחשבתו, ואם יתמיד ח"ו במרי ובענינים אלו, אזי יוליכוה ממדרגה למדרגה עד שישיב למורד, אולם המעשים אינם נקשרים זה בזה ואם חטא באחד עדיין יוכל לקיים ולהחזיק הנשארות, ואם חטא במחשבה, אזי כל התורה והמצוה קשורי' זה בזה, ולהרב במורה פ"ח לשלישי דרך אחר בזה, עכ"פ גם קצת מחז"ל הסכימו שנפש אחת תטהו לטובה ולרעה, ע"י הקנין שקנתה לעצמה בעולם הזה, ועיין בתשובת הרמב"ם שכ' "לפיכך כשיאבד הגוף, לא תאבד הנפש אלא עומדת בפ"ע כמו המלאך, ונהנית ורואה באורו של עולם, והוא עולם הבא ע"ש, אע"ג שמתחילה לא היתה רק הכנה לבד, מ"מ אחר התקשרה בגוף זמן רב, שבה להיות שכל נפרד כמלאך: אולם כ"ז אם נחליט שדעת רבינו כשיטת אלכסנדר הפרדוסי, שהנפש איננה רק כח לבד, אבל לא הטיבו בזה הראשונים והאחרונים כי לשונו פ"ג מהל' יסודי התורה מורה שהשכל נברא וענין צלם אשר ביאר במור' פ"א ופ"ב לראשון אינו נופל על כח לבד, כי לשון יצירה ובריאה מורה על ענין נמצא במוחלט לא על כח, ולשון הגמרא שהביא רבינו פרק ע' לראשון, ערבות שבו נשמות ורוחות שעתידין להבראות, מורה שנמצאים שמה עצמיים נפרדים, אולם לא השלימו עצמם עדיין בכל הצורך, ונבדלים הנפשות זו מזו, אע"פ שאלו ואלו נמצאים היו בפועל טרם שבאו לגוף, מ"מ הנשמות של צדיקים אשר כבר חיו בעולם השפל ושכנו בחומר, המה במעלה עליונה מאותן שלא עמדו בבחינה ולא נמצאו זכאים, ולשון רבינו מורה פכ"ז לשני מורה ג"כ ע"ז וז"ל, וכן נפשות הצדיקים והחשובים הם לדעתינו נמצאים ולא יעדרו כלל וע"ש, וכן מורה דבריו בפי' משנה פ"ב דחגיגה "כל שלא חס על כבוד קונו, כ' כל מי שלא יחוס ויחמול על שכלו, כי השכל הוא כבוד קונו, ושא"י שיעור זה הדבר שניתן לו, נמשל כבהמות נדמה, ואמרו מי שלא חס על כבוד קונו זה עובר עבירה בסתר, ואמרו אין המנאפין מנאפין עד שנכנס בהם רוח שטות, וזה אמת, כי בעת התאוה אין השכל שלם" ועיין מורה פ"ז לראשון בביאור ויולד כדמותו וכצלמו, כתב "כי השכל והמחשבה שהי' מוכנים לו להגעת השלימות, ישתמש בהם בתחבולות שונות לרעתו, מה שאין בכח בעלי חיות הטורפות, כמו האדם שאינו הולך אחר הצלם אלהי אשר ניתן בו" ובכל אלו הורה רבינו כי השכל ניתן לו ממרומים, אשר א"א לפרשו על כח הכנה שאינו נופל לשון נתינה ובריאה ויצירה במ"ש המורה פ"י לשלישי שההעדר לא יצטרך לפועל, ואמנם הפעולה הוא שצריכה לפועל בהכרח, וזה מה שרציתי לבאר, אע"פ שבהרבה דברים קדמני גם הר"מ אלשקר, בכ"ז אדמה כי גם אנכי הבאתי הרבה דברי' חדשים של טעם:

*טרם* אכלה לדבר אמרתי להסיר מעל רבינו, דיבת עם חדשים וגם ישנים, אשר יחשובו כי רבינו התריס לפעמים נגד רבותינו, והנה מן מה שהעתקתי לעיל יראה הרואה למדי, דרכו והליכתו בקודש, כי לא זז בשום פנים לכנותם רק בשם חכמים באמת, אולם בשלשה פעמים מצאתי בספרו המורה אשר יוכל הבע"ד לתלות טעותו, היינו מורה פרק נ"ט לראשון בביאור דברי חז"ל, ההוא דנחית לקמי' דר"ח ואמר האל הגדול הגבור והנורא האדיר והחזק והאמיץ וכו', כ' רבינו בזה הלשון ואני מביא לך מאמרם ז"ל, אשר מי יתן והיו כל המאמרים כמותו ע"ש, אולם אין הכוונה ח"ו שנתן גרעון בקצת מאמרי חז"ל, רק דעתו שמי יתן שיהי' שאר מאמרי חז"ל מבוארים לכל מעיין ומתחיל, שלא יוכלו בעלי הכת השנית שהזכיר במשנת חלק ובהקדמתו למורה, להסביר בהם פי' זרים רחוקים מן מרכז האמת, עוד מ"ש רבינו פרק כ"ז לשני נגד התנא ר"א הגדול "שדעתו של ר"א יבלבל בעלי הדת היודע אמונתו מאוד" הנה ח"ו לא הקיל בכבודו, כי במה שסיים רבינו ולא התבאר לי בו פי' מספיק, כבר בטל וסלק כל מערער ממנו, כי ח"ו לא נתן את התנא ר"א למאמין בקדמות, אפילו על דרך שהאמין אפלטין שהיה נמצא מאז חומר ראשון בלתי נברא, וכבר כ' רבינו פ"ג מה' תשובה ה"ז שהאומר שאין האל לבדו הראשון, ורק הוא צייר ומצא סממנים ומהם עשה מה שעשה, אין לו חלק לעוה"ב, עיין פי' הראב"ד, וח"ו ליחס סברא זאת אליו, ומפ"ז אמר רבינו בהכנעה נאותה, שאין מבין דברי ר"א הגדול, ותולה החסרון בעצמו כי לא מצא פי' מספיק, ובכ"מ הרגיל לבאר דברי ר"א שיתכנו עם יסודי האמונה בדרך נעים, ועיין פס"ו לראשון שפי' דברי ר"א בפרקיו, עד שלא נברא העולם הוא ושמו בלבד, ועיין פרק ל' לשני בענין השטן בארוכה פי' שם דברי ר"א בפרקיו באופן נאות, וכאן לא מצא דרך לברר דבריו, ובאמת לדעת רמב"ן ריש בראשית יתבארו דברי ר"א לנכון וח"ו לא האמין ר' אליעזר הגדול שהחומר קדום בלתי נברא כדעת אפלטון, רק סובר שתחילת הבריאה נתהוה ברצונו של השי"ת מאפס מוחלט חומר א', נקרא היולי ובלשון תורה בשם בוהו, כולל כל הכחות הנבראות ומזה נשתלשלה היצירה, ונתפרדו הצורות הנראות לעינינו עתה, כמו שמשלו במדרש רבה משל לאחד שזרע הרבה מינים בבת אחת, וצמחו בזמנים שונים עיין פרק ל' לשני ועיין רש"י (פסחים ב' ע"א) קריא דרחמנא לנהורא "קרא לבריאה הבריאה שברא מהוד מעטה לבושו" ע"ש, ולכאורה אין הכנה לדברי רש"י, אולם האמת דברי רש"י אלו נובעים מפרקי דר' אליעזר, שהביא שהשמים נבראו מאור לבושו של הקב"ה, והמה נמתחין והולכין כמ"ש עוטה אור כשלמה, והיינו לא חומר קדום בלתי נברא, רק חומר מחודש מאפס מוחלט כולל כל היסודות, ועיין מורה פרק כ"ח לראשון בביאור הקרא, ותחת רגליו כמעשה לבנת הספיר, שעולם התחתון נשתלשלה מחומר א' קדום בזמן, והחומר הזה נתחדש ברצונו ובאותן פ' עצמו הוציא יקר מדבריו שהי' ב' חומרים נפרדים, מכל מה שנתהוה תחת גלגל הירח, חומר אחד מונח לו ליסוד, ומה שלמעלה מזה חומר אחר ע"ש, עכ"פ דברי ר"א נתבארו ג"כ באופן זה ששואל שמים מהיכן נברא, היינו על איזה דרך נתגלגלה היצירה מן חומר הקדום, עד שנתהוה תמונה זאת הנראית לעיננו, ועיין תשב"ץ ח"ג סימן נ"ז בביאור דברי הרב פרק כ"ו לשני, ומה שבא לחלק על הכספי שהעמיס פי' זרים בדבריו, וכן דרכם של המפורשים להעמיס ענינים מרים בדברי רבינו אשר מעולם לא עלו על דעתו, והידועים המה הנורבני, כספי הר' יצחק אלבלג ר"ח סרסה, ר' אבנר, ור"ש סרסה בעל מקור חיים, כל אלו גלו פנים בתורת רבינו משה שלא כהלכה, וכבר מהרי"א בפי' ליהושע בהך דשמש בגבעון דום הכה על קדקדם די והותר, ועיין מאור עניים א"ב פ"ה שהביא דעת הר"י מסיר ליאון - בן ה' אברבנאל אשר נקרא לעאן העברי והלך בעקבות הפלאטוניים החדשים - להתנצל בעד הרמב"ן, נגד ההגמון שתפס עליו, מדוע ערבב בפי' לתורה ענין היולי, כאלו גם הוא נטה לדעת אפלטון, וכ' הוא ג"כ שדעתו ודעת אפלטון רחוקים זה מזה כרחוק מזרח למערב, דעת אפלטון כי חומר קדום בלתי נברא וזה כפירה, אולם דעת הרמב"ן שחומר קדמון מחודש מאפס מוחלט ע"ש:

*ומ"ש* רבינו פרק ל' לשני על דברי ר' סימון במדרש בראשית רבה מכאן שבנה עולמות ומחריבן, ור"א אמר מכאן שהי' סדר זמנים קודם לכן, וכ' במורה שזה מגונה מאוד, אין הכוונה ח"ו נגד האומרים ר"א וריבר"ס, רק אמר שדיעות הללו שהי' סדר זמנים קודם לכן או בונה עולמות ומחריבן והי' עולמות אחרות קודם הבריאה, וזה נוטה לדעת הקדמות, ומגונה מאוד בפי איש ישראל לאמור דברים כאלה, ובע"כ מוכרחים אנו לפרש דבריהם באופן אחר, וכבר כ' רבינו במורה לחכמי מרסיליא אין ראוי להניח דברים שכבר נתאמתו ויתלה ביחיד מן היחידים שאפשר שנעלם ממנו זה או אמרם לפי שעה, ומעשה שהי' בלבד, ועיין מורה פרק כ"ט לשני שקרא למאמר שית שני הוי עלמא מאמר יחיד על צורה אחת, הרי שהחליט רבינו כי אם דברי היחיד מתנגדים לאמונה שנתאמתה אצל האומה, אין אנו אחראין לדברי היחיד, וגם כאן דבריהם בראשית השקפה יסתרו אמונה שהעולם נברא, לכן צריכין לחפש אופנים אחרים להבין דבריהם:

*סליק*
<h2>מאמר דרכי משה</h2>
<h3>שער</h3>
% מאמר

%% דרכי משה

*בו* יתבארו היסודות מעקרי האמונה, המסתעפים מספרי הנשר הגדול הרמב"ם ז"ל, גם תועליות הרבות מחיבוריו היקרים, הלא המה פירושו למשנה, וספר המצות וספרו הגדול משנה תורה, להשלמת חכמת התורה בביאור השמות והמלות והגדרים - ובראשונה יבואו מראה המקומות לארבעה פרקים הראשונים מהל' יסודי התורה, אשר שום מחבר לא התעורר להראות מקורם בדברי חז"ל,, וילונו קצת משכילים על משה בעבורם - ובסופו אמרתי לחבר אל מאמר זה מכתב התנצלות, נגד עלילת דם אשר נתחדשה בימינו בעיר דמשק אשר במדינת סיריען להסיר דיבת המלשינים ויועצי רע על קדוש ישראל ועל עמו ועל תורתו וקראתי שמו *תפארת לישראל*:

אלה הם ילידי רעיוני אשר חנן אותי אלהים לשלחם במחנה העברים:

*צבי הירש* חיות אבד"ק זאלקווא והגליל:

*בדפוס* של הרבני הנגיד המפורסם מוה' *שאול דוב* מאיר האפער *בזאלקווא*
Darkei Mosche

Imprimatur Iem, den 25 Oktober 1840

Zolkiew bei Saul Meyerhoffer

בשנת הוד והדר פעלו *צדקתו* עומדת לעד לפ"ק

<h3>חלק ראשון</h3>
*אמר המחבר* טרם אתחיל לדבר אמרתי לבא בקצרה לגלול מעל רבינו חרפת מריביו אשר יטענו עליו כי בארבעה פרקים הראשונים מס' המדע, המה מעשה מרכבה ומעשה בראשית, לא שאב ממקור נאמן כתבי קודש ודברי חז"ל, רק העתיק לנו דיעות חכמי יון שראה שנתקבלו בזמנו, והנה אראך קורא אהוב כי אין ממש בדבה הלזו, כי השני פרקי' הראשונים מהל' יסה"ת המכונים מעשה מרכבה, המה רק עקרי דתינו ממציאות ה' ואחדותו ושאיננו גוף ולא כח בגוף, ולא אריסטו מדבר כאן מתוך גרונו, רק תורה שלימה שלנו, ובכל הלכה מראה רבינו המקרא, אשר מורה ע"ז כי הוא דעת תורה, הביטו וראו ראי' אחת קטנה שמביא רבינו כאן, על מציאת הבורא ית' מסיבוב הגלגל, הנה לא מצד עצמו אמרו, ולא ממה שלמד בספרי עמים, כי אומר במורה פי"ט לשני שנזכרת כבר בספרי הנביאים, שאו מרום עיניכם וראו מי ברא אלה, וכן נזכר ג"כ במד' פ' לך משל לא' שראה בירה דולקת, אמר אי אפשר שהבירה זו בלא מנהיג, הציץ עליו בעל הבירה כו', וע' (ב"ב ט"ז ע"ב) מרגליות טובה היתה תלוי' בצוארו של אברהם אבינו כיון שמת תלאוהו בגלגל חמה, ומאמר זה פי' קדמוננו, שהכונה כי מן סיבוב הגלגל הכיר א"א מציאותו ית', ע' רמב"ם פ"א מהל' עכו"ם, ואחר שידע והכיר רז זה, לא החזיק הטובה לעצמו, רק קרא כל בני אדם לעבודתו, וזו הוא המרגליות התלוי' בצוארו, וכיון שמת חזרו להביא ראייתם מגלגל חמה [^1]: ומ"ש רבינו פ"ב ה"ג שכל מה שברא הקב"ה בעולמו נחלק לג' חלקים, ג"כ נתאחד עם מה שאחז"ל במדרש ב"ר המלאך הוא שליש של עולם, ע' מורה פ"ו לשני וספ"י לשני וז"ל אמנם אמרם בב"ר המלאך הוא שלישו של עולם הוא מבואר מאד, וכבר בארנו זה בחיבורנו הגדול כל הנבראים כלם ג' חלקים, המלאכים, הגלגלים, וצורות מחוברות מגולם וצורה אשר תחת הגלגל, כן יבין מי שירצה להבין חדות הנבואה, ויעור משנת השכחה, וינצל מן ים הסכלות, ויעלה אל עליונים למעלה, אמנם מי שיטב לו שישוט במי סכלותו וירד מטה, לא יצטרך להטריח גופו ולא לבו יגיח התנועה וירד למטה בטבע ע"ש: ומ"ש שהמלאכים אינם גופים ובעלי גויה, עיין מורה, פמ"ט לראשון המלאכים אינם בעלי גשמים, אבל הם שכלים נבדלים מחומר, אמנם הם עשויים והשם בראם, ובב"ר אמרו להט החרב המתהפכת, על שם משרתיו אש לוהט, המתהפכת שהם מתהפכים פעמים אנשים פעמים נשים, פעמים רוחות פעמים מלאכים, כבר בארו בזה שאינם בעלי חומר ואין להם תכונה קיימת גשמית חוץ לשכל ע"ש, והא דאמרו ירושלמי פ"ק דברכות מלאכים אין להם קפיצה, שנאמר קרבת על חד מן קאמיא, קימיא שקיימים במעמד א', היינו לענין עצם מציאותם עומדים נקראו, שאין להם יצה"ר המטה אותם לרעה, כמ"ש כלום יצה"ר יש בכם, וע' ב"ר פ' לך מלאכים אין להם יצה"ר דכתיב וסעדו לבכם, ואינם הולכים מחיל אל חיל, רק כח השגתם, אשר ניתן בהם מעת בריאתם קיים אצלם תדיר, אבל בצורה אשר נראה לנביאים מתהפכים, פעם אנשים פעם נשים: ומ"ש ובמה יפרדו הצורות זו מזו, היינו דע"כ נפרדות זו מזו אחר שראינו בספרי נבואה ובדברי חז"ל, שהונחו להם שטות נפרדות, גבריאל מיכאל, מלאך ממונה על הריון, (נדה ט"ז ע"ב) יורקמי שר של ברד, (פסחים קי"ז ע"א) ודלמא לדומ{א} מסרוהו, (ברכו' י"ח ע"ב) מטטרון שר העולם, (חולין ס' ע"א) שריאל שר הפני', (ברכות נ"א ע"א) ע"כ שנפרדו במעלתם א' מחברו, וראינו ג"כ שמכונים בשם שר הגדול, שר עולם, שר הפנים, הרי שא' למעלה ממעלות חברו ומדרגתו:

*ומ"ש* ה"ז י' שמות שנקראו בהם המלאכים בעשרה מעלות בקדש כלם עלולים זה מזה, וז"ש שלמה בחכמתו [^2] כי גבוה מעל גבוה שומר וגו', במ"ע כ' שמצא כן חגיגה פ"ב, ואני חפשתי ולא מצאתי שמה רק ביו"ד דברי' נברא העול' בחכמה ותבונ' ודעת, וע' מהרש"א ח"א שהבין הכונה על יו"ד ספירות אשר גדולים מן המלאכים, אבל מן יו"ד מעלות מלאכים לא שמענו, ומ"ש בעל מ"ע שנמצא כן בב"ר חפשתי ג"כ ולא מצאתי, אולם כאשר הבנתי לשון רבינו במורה פ"ד לשני, ראיתי כי שיטתו פשוטה, כי שכלים נפרדים המה לפי מספר הגלגלים, כי המלאכים מניעים אותם, ולאריסטו שמנה ג' גלגלים בע"כ שכלים נפרדים ג"כ חמשים, ועתה כיון שדעת רבינו ט' גלגלים, א"כ ט' מיני מלאכים הם ושכל הפועל הוא שכל העשירי, וכ"כ במורה שם וגם מצא עשרה שמות נפרדים לסמן המלאכים מכוון ג"כ לשיטה זאת: ומ"ש כי כל הצורות הללו חיים ומכירי' את בורא' ויודעי' אותו דעה גדולה עד מאד כל צורה לפי מעלתה, מסכי' לחז"ל (חולין צ"ג ע"ב) המלאכי' אומ' שירה, קצתם בכ"י וקצתם בשע' הבריאה, ושירת המלאכים לפ"ע מעלתם כאשר פי' ואשמע אחרי קול רעש גדול ברוך כבוד ה' ממקומו, היינו ששמע שהמלאכים כ"א משבח להקב"ה לפי מעלתו ומדרגתו והשגתו:

*פרק ג'* ופ"ד מיסה"ת מכונים מעשה בראשית, ואע"פ שנאבדה ברייתא זו מאתנו מ"מ נמצ' אצלינו רמזי' אשר דברי רבינו נכללו בקצרה: מ"ש ט' גלגלים הן בב"ר פ"ב דחגיגה ז' רקיעים הן ז' כוכבי לכת אשר נמנו בשבת קנ"ו כמ"ש רבינו כאן (ע' רש"י ברכות נ"ט ב' ד"ה נגהו, וד"ה י"א ב' ד"ה ואזדו) ועוד ב' גלגלים גלגל שקבועי' בו כל הכוכבי', וגלגל החוזר ומקיף את הכל, וע' מורה פ"ט לשני "ולא תרחיק מאמר קצת החכמים חגיגה פ"ב ב' רקיעים הן שנא' הן לה' אלהיך השמים ושמי השמים, כי אומר זה המאמר מנה כדור הכוכבים א', ר"ל הגלגלים אשר בהם הכוכבים, ומנה כדור הרקיע א', ומפ"ז אמר ב' רקיעי'": ומ"ש הלכה ד' כל הגלגלים מקיפים המה עגולים ככדור והארץ תלויה באמצע, ירושלמי פרק כל הצלמים על משנה אם יש בידה כדור אלכסנדר עלה למעלה וראה עולם ככדור בגין כך ציירא בידה כדור, ע' מאור עינים פי"א מן ח' א"ב, וע' הקדמת הרב העקרים שהתמונה טבעית היא עגולית. מסכים עם ירושלמי פ"ג דנדרים אין מרובע מששת ימי בראשית: ומ"ש הל' יו"ד גלגל תשיעי חלקו לי"ב מזלות, ששמותיהם שור טלה עקרב כו' (ברכות ל"ג ע"ב) אמר הקב"ה בתי י"ב מזלו' בראתי ברקיע, (ברכות נ"ח) נזכ' שמה שור טלה עקר', (וע' פסחי' צד ע"א) ומד' אסת' פיסקא חדש הראשון לענין גורל המן, מנויים י"ב מזלות בסדר שמנאם רבינו: ומ"ש שבשעת מבול שינה הקב"ה הילוך המזלות, ונכרו אז לב"א ואז הונחו להם שמות הללו, ע' (ר"ה י"א ע"ב) וברש"י בשם סדר עולם שבשעת המבול שינה הקב"ה הילוך המזלות - ומכאן תדע נאמנה דרבינו לא הוציא דבריו מאריסטו, כי אריסטו אשר מאמין בקדמות לא האמין במבול כללי, כמו שאנחנו מאמינים ע"פ התורה ולא בשינוי הילוך המזלות, ולדעתו אין שינוי בטבע אפשרי כלל - ומ"ש (זבחים ק"ב ע"א) ובב"ר ארץ ישראל לא גושמה ביום זעם, בע"ב מוכרחין אנו לומר דלא היתה א"י אז ראויה לישיבה, מפני שבאו מים מארצות אחרות שמה, רק המבול לא ירד שם, דאל"כ עשיית התבה להצלת נח אף למותר היתה, ולמה לא צוהו ה' שידור בא"י, ובפרט לפי קבלתינו אדם הראשון ממקום מזבח נצבר, רמב"ם פ"ב מהל' בנין בית הבחירה מירושלמי נזיר פכ"ג, וע' כוזרי מאמר ב' נ"ד, שזה שנאמר ויצא קין מלפני ד', שיצא מגורש מא"י שהוא תמיד נוכח עיני ה', דכ' ארץ אשר עיני ה' אלהיך בה מראשית השנה עד אחרית השנה, ובלי ספק גם נח דר בארץ אבותיו בא"י, א"ו שא"י לא היתה אז ראוי לישיבה, מפני המים שבאו מארצות אחרות, רק הגשם לא ירד לשם -: ומ"ש רבינו וחלק שיתהלך השמש וירח כנגדו ביום א', ילכו כל כוכבים כנגדן מגלגל שמיני קרוב לע' שנה, אולי כוון לזה שאמרו חז"ל (הוריות יו"ד ע"א) כוכב א' יש בעולם שעולה לע' שנה, וע' רש"י שם: ומ"ש שם ה"ט כל הכוכבי' חיים ומכירים את בוראם ומכירין מי שאמר והיה העולם, ע' מורה פ"ה לשני שהביא ראיות לזה מן המקרא, בכל הארץ יצא קום וגו', וכן תקנו בברכת הירח ששים ושמחים לעשות רצון קונם, וכן ברן יחד כוכבי בוקר, והביא ג"כ מאמר ב"ר הארץ צעקה על רוע מזלה, אני והשמים נבראנו באחד, עליונים חיים ותחתוני' מתים: ומ"ש רבינו שהגלגלים הם למעלה ממעלת בני אדם אבאר אח"ז, וע' (חולין ז' ע"א) טענות הים עם פינחס בן יאיר, היינו מפני שהיסודות הם גופים מתים, ואינם יכולים לשנות טבעם ומנהגם, וחשב הים שא"צ לשמוע בקולו אחרי שעושה רצון קונו, והשיבו רפב"י גוזרני עליך שלא יעברו בך מים לעולם, מפני שהאדם יש לו מעלה יתירה על היסודות, ויוכל לגזור שלא יעברו בו מים לעולם, וע' תוס' שם דמשמע דחלקו על שיטת רבינו בזה דהגלגלים חיים ומכירים בוראם, דאל"כ למה הצריכו לפרש הך (ע"ז י"ז ע"ב) שמים וארץ בקשו עלי רחמים, היינו שר שלהם, ולדעת הרב ניחא בפשיטות דהרי הגלגלים בעצמם חיים ומכירים בוראם, וראיתי בתוס' ע"ז שם, שפי' כן על הך דהרים וגבעות בקשו עלי רחמים ואש, דשם ע"כ לשר שלהם מכוין, כי התחתונים היינו היסודות הם מתים באמת:

*הלכה י'* ברא האל למטה מירח גולם א' וברא ד' צורות לגולם ארמ"ע סימנם, ע' מורה פ"ל לשני שפי' כן מ"ש בתורה, בראשית ברא אלהים את השמים ואת הארץ, השמים הוא הגשם החמישי, וארץ היינו יסוד עפר, ורוח אלהים מרחפת ע"פ המים, היינו יסוד מים, והאויר הוא רוח, וחשך ע"פ תהום, הוא אש היסודי שהוא חשך, וראה מורה פ"י לשני שמפרש דברי התנחומא כמה מעלות הי' בסולם ד', שנים עולים וב' יורדים, על ד' יסודות, ב' עולים רוח ואש וב' יורדים מים ועפר, וע' מדרש נשא י"ד, למה ג' מיני עולה וא' חטאת, נגד ד' טבעים שברא הקב"ה העולם, ונזכרו שמה בסדר שמנ' רבינו, וכבר הוכחתי באגר' בקרת שמדרש נשא אע"פ שמאוחר מאד, הענינים אינם חדשי' רק באו מחז"ל: ומ"ש רבינו ואין ביניהם מקום פנוי כלל, ע' מורה פע"ג לראשון שדחה דעת המדברים שהריקות נמצא: ומ"ש הי"א שהיסודות אינם יודעים ומכירים רק כגופים מתים, נתבאר מדברי המדרש שהבאתי למעלה עליונים חיים ותחתונים מתים: ומ"ש וזש"ה הללו את ה' מן הארץ תנינים וכל תהומות, וביאור הענין הללוהו בני אדם מגבורתיו שתראו באש ובברד, שגבורתו נכרת לקטן ולגדול, כן נמצא בילקוט תהלים י"ט אמר ר' פנחס הכהן בר חמא ממה שהשמים הללו מורידים גשמים, והארץ מגדלת, הבריות אוכלין, ומקלסין להקב"ה לפיכך השמים מספרים כבוד אל: ומ"ש פ"ד ה"ה ד' יסודות משתנים זל"ז תמיד בכל יום ובכל שעה, ע' מדר' פ' בא פט"ו, תנא המים הרו וילדו חשך האש הרה וילדה אור, הרוח הרה וילדה חכמה, הנה בלי ספק הכונה בזה, שהמים הרו וילדו חשך כמ"ש רבינו שמן המים עולים אדים תדירים, ונעשה אפלה: אקוה כי מה שהערותי עד הנה בדברי רבינו ז"ל, יהי' די להסיר תלונת המלינים עליו שחכמי ערב מדברים מתוך גרונו בפרקים הללו, וכל קורא משכיל יראה כי דבריו אלה ממקום קדוש יהלכו וממקור טהור ומעיין נאמן יבואו, הלא המה ספרי רבותינו ז"ל וממדרשים שונים: 

*ועתה* אשים פני אל המטרה אשר מגמתו אלי' להראות תועלת חיבורי הרב ז"ל בדיעות, רק בראשונה אחשוב למשפט לערוך לפניך בקצרה קורא נעים, ענין כל הכתות שהיו מאז אצלנו עד אשר אבא לזמן הרמב"ם ואמשיך הענין עד כי אבא לזמננו:

% קורות הכתות

*הנה* מי שמתבונן ומביט בקורות ישראל בעין פקוחה ומשים על לבו לדעת מה נעשה עמם בזמנים הקדמונים, מעת אשר נתהוו לעם בחמלת ה' עליהם, בעיניו יראה ובלבבו יבין כי מאז נראו הפרצות בישראל והעם נחלקו לכתות שונות בעניני הדת, הן בעוד שהיתה ידינו רמה ממלכה בפני עצמה, והן מעת אשר עזבנו ארץ משכנותינו, והלכנו מגולה אל גולה, ראינו בכל עת, כי רובם הלכו על דרך המסולל ע"פ תורת משה, וקצתם בקשו להם חשבונות רבות והמציאו חדשות בעקרי הדת ובמעשה המצות ונתפרדו מאתנו אברים מהגוף אשר הי' מיועד מתחלה להיות שלם בכל צד, ואין ספק כי מד' נתהוה זאת וכן גזרה חכמתו ית' ואין לנו עסק בנסתרות לדעת עמקי עצות אדון כל: בעוד שהיו ישראל חונים במדבר, והיו רק ממלכת כהנים, מתנהגים בכל עת רק ע"פ דברו ופקודתו של הש"י מ"מ היו נוטים אל המורגל בארץ מצרים, ועשו להם עגל מסכה, ואף שלא כפרו במציאות ה' שהבינו והשיגו במעמד הנבחר, ועדיין לא התנצלו עדים מהר חורב, והיו עדיין ברום המעלות, בכל זאת סברו לכבד את השם ועשהו לאלהי האלהים, ועבדו ג"כ עבודה המורגלות כעין שיתוף ואמצעי כמו שאכתוב בסמוך, וע' כוזרי מאמר א' סי' צ"ז ביותר ביאור כל ענין עבודת העגל, שלא היתה ע"ז גמורה רק עכ"פ יציאה מן הדת, שהתורה אסרה לנו כל עבודת שיתוף ואמצעי, וכל עשיית פסל ומסכה, ראינו כאן עדה שלמה כופרת אשר עשו שכם א' לעבור בגלוי וביד רמה את מצות ה' אשר לא תעשנה, אף שהאמינו בה', ובתורה הנתונה להם: וכן כל ענין קרח ומחלקותו ונשיאי העדה אשר נטו לדעתו, ג"כ נצנצה בהם רוח מינות לכפור בשליחות משה, וסברו כי מצד עצמו נתן הכהונה לבני אהרן, ולא באה אליו דבר ה' ביחוד ע"ז הענין, אף שג"כ לא הכחישו בה' ובתורתו, ואמרו כי כל העדה כלם קדושים ובתוכם ה', ולפי דברי חז"ל טענו כלם שמעו בסיני אנכי ה' אלהיך, ובתנחומא ומדרש, ובילקוט מבואר בארוכה שהתלוצץ בנימוסי ישראל ובמעשה המצות, ובירושלמי פ' חלק מבואר דרב אמר קרח אפיקורס הי' ע"ש, והנה ב' כתות אלו אשר נזכרים למעלה לא נשאר מהם שריד ופליט, וקבלו עונשם מיד ואין לנו עסקה עמהם אחר שלא נמשך פעולתם ועשייתם והתנהגותם זמן ארוך, בין לילה היו ובין לילה אבדו ונשמדו מעל פני האדמה:

*אחר* מות יהושע הי' פסל מסכה אצל שבט הדני ולדעת חז"ל (סנהדרין פ' חלק ק"ב ע"ב) עבר הפסל עמהם בים, ולא הי' ענין הפסל ע"ז גמורה כי שם הויה נזכר שמה שהקדישו לה' ולדעת ר"א (שבועות ל"ה ע"ב) כל שם הויה האמור במיכה קודש הוא, וע' רלב"ג שביאר כי כל ענין הפסל לא הי' ע"ז, רק מקום להורדת הרוחניות והשפע מאת הש"י ע"ש:

*וכפי* הנראה מפשוטי הכתובים לא הי' פסל זה רק במת יחיד והי' אצלו הלוי לכהן, היינו מפני שקי"ל זר כשר בבמת יחיד, ובכל זאת היה נגד התורה כי גם פסל ותמונה להורדת הרוחניות אסרה התורה, וע' (ב"ב ק"י ע"א) שאמרו לו לאו ממשה קא אתי ותעשה כהן לע"ז, וע' ירושלמי ברכות פרק הרואה וביפה מראה שם שהאריך ג"כ מה היה ענין פסל מיכה והחזיק בדעת הרלב"ג שלא הי' רק מקום מוכן להורדת הרחניות, שאם הי' ע"ז גמורה מדוע לא מחה שאול אחר שביער כל האומות ע"ש, וע' מ"ש אברבנאל בשמואל לענין התרפים שהי' בבית דוד, שדחה דעת הרלב"ג שאמר שהי' צורות נכונות לקבל השפע מאת הש"י, מפני שגם תמונו' אלו נאסרו ע"פ התור', ואיך הניח דוד המלך שיהי' תמונות הללו תוך ביתו, נוסף ע"ז אע"ג דקי~י~"ל זר כשר בבמת יחיד, מ"מ משך שעמד משכן שילה נאסרו הבמות, ומכ"ש מעת שנבנה המקדש בעיר הקודש ירושלים, בודאי נאסרו כל הבמות עיין (זבחים ק"ב ע"ב) וזה הפסל התמיד אצל שבט הדני, לדעת רש"י עד גלות סנחרב, ולדעת האברבנאל עד חורבן שילה, א"כ במשכן שילה ומכ"ש בעת שנבנה המקדש בירושלים נאסרו הבמות, ומ"מ התמיד פסלו של מיכה אף במשך זמן איסור במות, ומ"ש בשמואל שהקריב בבמת יחיד אע"פ שהי' זר, וכן מצינו ובני דוד כהנים, הנה אז היתה חורבן שילה והארון הי' אז בנוב וגבעון, והתרו אז הבמות, עיין משנה זבחים ק"ב וירושלמי פ"ק דמגלה, עכ"פ מצאנו דפסל מיכה שעמד בזמן איסור הבמות והעם נטו אחריו, הרי מקום מיוחד לעבודה ולקיבוץ העם נגד תורת משה, וכפרו בקדושת בני אהרן ובקדושת המשכן, ובהרבה מצות התלויין במקדש ג"כ, נוסף על כיבוד עיקר הפסל יהי' על איזה כונה שיהי', נאסר לישראל כל פסל וכל תמונה וכל אלו שנטו לפסלו של מיכה נחשבו אצלנו לכת מיוחדת:

*בימי* רחבעם בן שלמה סר אפרים מעל יהודה וירבעם עשה להם שני עגלי זהב בבית אל ודן, וגם גלגל ובאר שבע נזכור בספריי הנבואת למקומות המקודשות לחטאת ירבעם, והעם הקריבו שם נדריהם ונדבותם ועשה לו כהנים מקצות העם, וע"כ אנו מוכרחין לומר שגם עגלי זהב הללו, לא הי' ע"ז גמורה, רק כעין אמצעי, ועיקר העבודה היתה לה' שהרי ראינו שדרשו מנביאי ה', אשר בלי ספק אם הי' משוקעים בחטא ע"ז גמורה, לא הי' שואלים את ה' ע"י הנביאים שנואי נפשם, ואף אם נחליט כי גם ישראל נהגו בדרך האומות הקדמונות, לכבד את כל האלהית הנמצאות, והי' מקריבים להם קרבנות והאמינו כי כלם יש בהם ממש, מכ"ש שישראל הדבוקים בחטא ירבעם האמינו עכ"פ באלהי אבותם, שהוא אלהי האלהי' מושל על כלם, אך שחשבו שנאות לפניו לכבד גם לפחותי המעלה, וג"כ בלי ספק לא הי' הנביאים כאליהו ואלישע וכדומה דרו ביניהם אם השחיתו כהנה לרוע בע"ז גמורה, וגם מה הוא אשר מצאנו שנא' ביהוא וישמיד יהוא את הבעל מישראל, רק מחטאת ירבעם לא סר הוא מאחריהם, ומה חילוק ביניהם אם שניהם הי' ע"ז גמורה, א"ו עבודת הבעל היא זרה אצלנו לגמרי, וחטאת ירבעם עקרו לשי"ת, והעגלים לא הי' רק לזכר ומקום להורדת הרוחניות, כי בל"ז לא יאומן כלל שיהי' אפשרות בנקל ביד ירבעם להסית ולהדיח עם רב, שיכפרו פתאום בה' ובתורתו, ויעזבו ברגע א', הדת המקודש להם וחי' בו הרבה מאות ~שנה~{שנים}, ומשה רבינו אמר הן נזבח תועבת מצרי' לעיניהם ולא יסקלונו, מכ"ש שיזיד איש א' לעקור כל היסודות, אשר הורגלו העם בכל עניניהם במלאכתם בבית ומלאכתם בשדה לזכור שם ה' ומצותיו, ואין זה בחק האפשר לבטל כל זאת ברגע א', וכבר ידוע דברי המורה פל"ב לשלישי, שהאדם בטבעו נוטה אל המורגל ומפ"ז לא גזרה חכמתו ית' לבטל כל מעשיהם הקודמים שהורגלו בהם ב"י במצרים, כי אז יהי' מה שלא יעלה בלב העם לקבלו, והי' דומה אז כאלו יבא נביא בזמנינו זה שיקרא לעבודת השם, ויאמר ה' צוה אתכם שלא תתפללו אליו, ולא תצומו ולא תבקשו תשועתו בעת צרה, אבל תהי' עבודתכם מחשבה בלתי מעשה ע"ש, ואם זה אין באפשרות לקבלו אפי' מיד נביא, והטעם שנטו אל המורגל בעשיית המצות, ולא מספיקים עצמם במחשבה כמ"ש הרמב"ם פל"א לשני וז"ל, אולי כבר התבאר לך העילה בחוזק תורת השבת והיותו בסקילה, ואדון הנבאים הרג עליה, והיא שלישית למציאות השם והרחקת השניות וכו', וכבר ידעת מדברי שהדיעות אם לא יהי' להם מעשים שיעמידום ויפרסמום ויתמידום בהמון לנצח לא ישארו עכ"ל, וע"ז צותה התור' ושמרו ב"י את השבת לעשות את השבת, שלא יאמרו אחרי שהיסודות נשמרו אצלם בלב מעילת שמירת שבת באמונת החידוש וההשגחה, שוב המעשה בגוף אך למותר היא, לכן אמרה תורה ושמרו ב"י את השבת לעשות את השבת, להורות שלא די בשמירה בלב לבד רק גם בעשיית המצות בפועל [^3]: מכ"ש לקבל מאת ירבעם שלא הי' נביא דברים שמכחישים כל התורה ולבטל ולעקור הדת שהורגלו בו מאז, ולא לבד שלא היו שומעין אותו רק היו הורגי' אותו ג"כ בלי ספק, ועמ"ש לקמן בשם רבינו הרמב"ם ז"ל בפ"א לאבות בענין הצדוקים שמתחלה הי' כופרים בשכר ועונש, אכן פחדו לגלות שלא יהרגו אותם ע"ש, א"ו שהתנהגות עשרת השבטים על פי הרוב היתה ע"'פ תורת משה, ולא נטו מן המורגל רק כמו שהורגלו מאז בבמות, עשה גם הוא במות צבור, והי' הנקל לדבר על לב העם שלא ישובו לירושלים, מאשר שבתורה לא נזכר רק המקום אשר יבחר ה', אמנם לשם ירושלים אין זכר כלל רק ברמז בהר ה' יראה (ראה דברי רבינו במורה פמ"ה לשלישי שנתן ג' טעמים ע"ז) ופתה אותם בכזביו שבאלו המקומות אשר נשתפך רוח השם על אבות האומה, כמו בבית אל ובאר שבע רק אלו המקומות הנבחרות לה', ומוכשרות לקדושה ולעבודה, ובפרט בעניני הבמות גם אנשי יהודה לא סרו מלקטר עליהם, ואף שהי' אצלם בהמ"ק, מ"מ שבו אצלם מזמן קדמון להיתר, וגם במה שעשה כהנים מקצות הארץ, פתה אותם כי לפי הדין שזר כשר בבמת יחיד, גם אלו עגלים דין במת יחיד להם, וכן ראינו כי עשה החג בט"ו לחודש בחודש אשר בדא מלבו בחג אשר ביהודה, ראינו שעשה את חג הסוכות אולם בחודש השמיני, ואולי עבר השנה כמו שמצינו חזקי' שעבר את ניסן, עיין (סנהדרין י"ב ע"ב) כן ירבעם עבר תשרי שלא ככתוב, אבל עכ"פ התנהג בתורה קצת, ועיקר עבודה היתה לה', שנזכר בכל עבודותיהם, ושם הויה שגור בפי מלכי ישראל ג"כ, וכבר אמרו בסדר עולם ובמדרש רבה רות, הביאו האברבנאל בענין ירבעם וז"ל מפני מה נגף ה' את אביה לפי שחשד את ישראל, ואמר ועמכם עגלי זהב אשר עשה לכם ירבעם לאלהים עכ"ל המדרש, ראינו שנענש אביה במה שחשד אותם שעשו העגלים לשם עבודה זרה, והאמת כי ראיתי ביפה ענף על רות שתמה על אברבנאל בזה, והראה כי גירסא מוטעת נזדמנה לו לאברנבאל במדרש ע"ש, בכ"ז הנה גם שיטת הכוזרי הוא עד"ז, וע' ירושלמי יבמות פ' בתרא ובוי"ר פל"ג וב"ר פס"ה בקצתם הגירסא שחשדו ברבים, ובקצתן שחשדן, וע' כוזרי מאמר רביעי סי' כ"ג וז"ל כי אלו הטועים אינם מאמינים בגמול ועונש, מה שלא נזכר מעולם על ישראל, אך העם הי' מבקשים תועלת הצלמים והרוחניות תוספות על תורתם, והי' שומרים תורתם ג"כ בעבור שהיתה תועלת עבודות ההם גלוי בזמן ההוא ע"ש, עוד מביא הכוזרי ראיות שישראל שמרו בכל עת את התורה, ולא פסקו אפילו בעת שעבדו ע"ז, דאל"כ מדוע הגלה אותם סנחרב ומה עול מצא בהם אחרי שלא היה להם אמונה מיוחדת, א"ו שאלו העגלים לא הי' רק בדמות שיתוף ואמצעי להורדת הרוחניות ועקרו לשי"ת, והביא עגלים ממצרים כי שם היתה עבודת השור עבודה חשובה ומכובדת, והי' חכמי' ואומנים בעשיית פסל להורדת הרוחניות, למען יהי' לעם למליץ ולפה, וגם שעל ידיהם ישפוך ה' רוחו על הנביאי', כמו שהי' דעת האומו' הקדמוניות ועמנו ישראל ג"כ בתוכם, והאמינו בהם שהם אמצעיים אולם את אלהי האלהים ידעו, שהוא ממציא כל נמצא והתהלכו ע"ד תורתו ג"כ:

*ולדעתי* נראה ג"כ לפרש בזה משאז"ל (מגלה כ"ד ע"ב) מעשה עגל השני נקרא ולא מתרגם, משום שפקרו המינים מתוך תשובתו של אהרן שאמר ויצא העגל, היינו כיון שאהרן בעצמו אמר שיצא העגל בדרך פלא, והודה שיש בו כח רוחני, הנה עי"ז שבו העם אח"כ לעבוד עגלי ירבעם שהביא ממצרים וז"נ לדעתי. וראי' ברורה מצאתי במד' איכה פ"א עד היכן חטאו של עגל קיים עד חטאו של ירבעם, ראינו דחטא העגל גרם לחטאת ירבעם, וזה בא להם ע"י הודאת אהרן שיצא העגל בדרך פלא:

*והנה* להרב אברבנאל דרך אחר בזה בפי' למלכים קא"פ י"ב כ"ז, והאריך שם בראיות ברורות שלא די שלא הי' העגלים ע"ז גמורה, רק אפילו עבודת שיתוף לא היתה שם, ומעולם לא הקריבו להם רק על הבמות הקריבו, ועגלי זהב הי' רק לסימן על מלכותו שהי' משבט אפרים, ומשה אמר בברכתו על יוסף בכור שורו הדר לו, וחשב שהעם יהי' מתפעלים מדבר מוחש יותר מהמושכל, ועשה עגלים לאות על תוקף מלכותו, ולא היתה כוונתו לשום עבודה, והראי' כי אצל העגל נאמר אלה אלהיך ישראל אשר העלוך מארץ מצרים ובעגלי ירבעם נאמר הנה אלהיך ישראל אשר העלוך מארץ מצרים, להורות על ההבדל שמה אמרו שהעגלים פעלו יציאתם ממצרים, וכאן אמר לעם שלא יחשבו כי ה' צבאות שוכן בין בדי הארון, ושם מצמצם שכינתו ומשפיע עליהם, רק הנה אלהיך ישראל אשר הוציאך מארץ מצרים, גדלו ותפארתו בכל העולם, ואין העולם מקומו שיהי' דוקא במקום, ומה שנאמר ויהי הדבר הזה, לחטאת, הכונה שאם אמנם שירבעם לא כוון בהעגלים לשם אלהית ואף לא לשתוף, מ"מ ברבות הימים עבדו בם העם עבודת אלהית, וקרה להם עם עגלי ירבעם כמו שקרה לישראל עם האפוד אשר עשה גדעון, שגם הוא לא הציג אותו בתחלה לעבודה, ובכ"ז נאמר ויזנו כל ישראל אחריו ויהי' לגדעון ולביתו למוקש, וכבר קרה לישראל שעבדו נחש הנחושת אשר עשה משה לרפואתם במדבר, ואח"כ זנו העם אחריו, עיין (ע"ז מ"ד ע"א) מה שדרשו חז"ל על קרא וכתת נחש הנחושת אשר עשה משה, כן הי' בזה שלבסוף כיון שראו ענין תמונה כבדו אותה בקרבנות עכ"ל בקצור, ולא הוצרכתי להעתיק דבריו רק משום דבר שנתחדש לי ג"כ בזה להחזיק דעת הרב האברבנאל, שבכונה עשה ירבעם שני עגלי זהב להראות, שאינו רוצה להטעות אותם בעגלים אלו לאלהית, אחרי שעשה שנים ואלהית לא יסבלו הרבוי, וע' מורה פמ"ה לשלישי מ"ש בבאור עשיית הכרובים, שעקרם באו לעורר לבבם על אמונת מציאת המלאכים, ואלו היה רק צורת כרוב אחד, היה בו הטעאה ג"כ שיהי' חושבין שהוא צורת האל הנעבד, כמו שעושין עובדי עבודה זרה, אבל עתה בשני כרובים לא יטעו עוד ע"ש, וא"כ עושי עגל במדבר שעשו אותו לשם אלהית והקריבו לפניו, לא עשו רק עגל אחד, אכן ירבעם שכל עקר עשייתו לאות על מחצבתו מן שבט יוסף, ולא עשאם לשם אלהית, לכן עשה אותם שנים, ותמה אני על מהרי"א שלא התעורר ע"ז, אח"ז ראיתי שגם הרי"א העיר בב' עגלים שהי' כעין כרובים שבמקדש ע"ש בסוף דבריו [^4]:

*ודע* כי חטאת ירבעם היתה ראשיתה מצער ובאחריותה מריר' גדול' נגד רוב דיני התור', ושנה ג"כ במעשה המצות, נגד יסודי תורתינו וז"ל הירושלמי ריש ע"ז התורה אמרה ובחור אותו מכל שבטי ישראל לי לכהן, וע"ז אמרה ויעש כהנים מקצות העם, התורה אמרה לא ילין חלב חגי עד בוקר, וע"ז אמרה והביאו לבקר זבחכם, התורה אמרה ביום זבחכם יאכל וממחרת, וע"ז אמרה לשלשת הימים מעשרותיכם, התורה אמרה לא תזבח על חמץ דם זבחי, וע"ז אמרה וקטר מחמץ תודה, התורה אמרה לא תאחר לשלמו, וע"ז אמרה קראו נדבות השמיעו ע"כ, ולשון ע"ז שהזכיר לאו ע"ז גמורה, רק שאינה הולך על דרך התורה, וכאמ' במשך זמן שהתמידה חטאת ירבעם, טעו העם אחריו ועבדו העגלים לשם אלהית, כמ"ש בנבאים זובחי אדם עגלים ישקין, והירושלמי מדבר כאן רק ע"ש סופו, וכ"מ (סנהדרין ק"ג ע"ב) גדולה לגימה שמקרבת רחוקים, ומשרה שכינתו על נביאי הבעל, והוכיח מזה שבאה הנביאה לנביא זקן מבית אל, אע"פ שלא הי' נביא זקן זה מנביאי הבעל, וכבר התעורר בזה המהרש"א בח"א, וע' ירושלמי ברכות פרק הרואה שאמרו שנביא זקן מב"א מיכה היה, ופסלו של מיכה מכונה שם לע"ז שא' לו תעשה כהן לע"ז, אבל האמת שהגמרא דברה כאן ע"ש סופו, כי חטאת ירבעם גרמה לאחאב שהביא צרה זאת לתוך ישראל, ובכ"ז הי' העם עדיין נוהגים ע"פ תורת משה בקצת הציוויים, והיו רק כת משונה מאחיהם היושבים בארץ יהודה:

*וכן* ראינו ג"כ כי השומרונים אשר הושיבם סנחרב בא"י, תחת עשרת השבטים, גירה ה' בם את האריות כי לא ידעו משפט אלהי הארץ, ומיד ששלח להם כהן מן עשרת השבטים, להורות להם הדרך לירא מפני ה', ובכ"ז פסיליהם היו עובדים ופסקה המכה מאתם, מזה נראה כי משפט אלהי הארץ, היתה עבודה לשמים עם חלוקת כבוד לאמצעיים ג"כ, והם שני עגלי זהב בדן וב"ש, והכותי' שהתנהגו ג"כ בזה הדרך פסקו מהם האריות, וכבר הזכיר ראי' זאת הרב בעל אוצר נחמד בפי' לכוזרי מאמר ד' סי' כ"ג וז"ל, ויש ראיה ברורה לדברי החבר, מן הכותים וכו' ואלו הי' עוזבים תורת משה, איך נתקיימו כל הזמן הארוך שהעידו הכתובים שהיו הם ומלכיהם עובדי אלילים, והרי אפי' גויי הארצות לא יכלו לשבת בארץ, יען לא ידעו משפט אלהי הארץ ע"ש, ועוד היום ספרו לנו תרי הארץ מה שנודע להם מהתנהגות עשרת השבטים, כי יש אצלם תורת משה וקצת מספרי הנביאים, קצתם יושבים במדינת הודו, וקצתם במדינת אלחביש או האבעש ואבעסיניען באפריקע, וגם הרבה משפחות מהם הי' באזיען בערב, שלחמו עם מחמד נביא הישמעאלים בעיר חיבור, עכ"פ כלם מספרים שמתנהגים בתורת משה, ואלדד הדני הביא אתו קצת דינים ומנהגים בה' שחיטה, ובזמן האחרון היה ר' דוד הראובני, ואם עתה כי ארכו להם הימים בארץ אחרת, לא נשכח מאתם תורת אבותם, ועדיין מחזיקים בה, מכ"ש בזמן שגלו בודאי כל עשייתם על יסודי תורת משה הטבעו, רק ששינו הרבה ענינים, כמו שהזכרתי למעלה בעבודת אמצעי, ובחשבון המועדים, והתרחקות בני אהרן ורק נגד שבט יהודה ובנימין והכהני' אשר שמשו במקדש ה' בירושלי', נוחלי מורשה תושב"כ ושבע"פ דור אחר דור מאבות לבנים, עד שהגיעה אלינו זכה וברורה מכל עירוב סוגי', רק נגר אלו היו עשרת השבטים כת בפ"ע:

*והתנהגות* הכותים הוא התנהגות עשרת השבטים, ועד עתה נשארו חמשים בתי אבות מן הכותים בעיר שכם - נאפלוס - ויש להם ספר תורה כתובה בלה"ק ובכתב עברי, כמ"ש (סנהדרין כ"א ע"ב) וברמב"ם פי' המשניות פ"ד דידים, ובסוף רמב"ן על התורה ובתשובת מהר"ם אלשקר סי' ע"ד ובמ"ע פ' נ"ו, גם יש להם ס' יהושיע ובעל ספר יוחסין ראה ספרי זכרונותיהם, ובימינו ידענו חדשות מהם ע"י נוסעי' בארץ הצבי מבני עטנו, וענין דמות יונה שאמרו חז"ל (חולין ו' ע"ב) שעי"ז הרחיקו אותם חז"ל, ועשאום כעכו"ם גמורי' לא נמצא עתה, וגם אמרו שאינה רק זכר למלכות בבל, ומ"ע פכ"א האריך בזה, ורז"ל יפה עשו שהרחיקו אותם מלהסתפח בנחלתינו, כיון שנמצא אצלם פסל ודמות יהיה על איזה צד שיהיה, אינו ע"ד שהותר לישראל, וע' רמב"ם פי' המשניות פ"ה דברכות, שכ' שלא נחשבים רק כת מיוחדת, ואם הכותים נחשבו לכת מישראל, כ"ש עשרת השבטים, הרי מצאנו במשך בית ראשון ג' כתות נפרדות: א) אותן הנמשכים לפסל מיכה: ב) והנוטים לחטאת ירבעם: ג) וגם הכותים שלמדו משפט אלהי הארץ ופסליהם הי' עובדים: ואולי מה שעשה ירבעם עגל א' בדן, היינו פסל מיכה שהי' בדן מזמן קרום לירבעם ונתאחדו בזה, וכן דעת חז"ל (סנהדרין ק"ב ע"ב) שירבעם הוא מיכה, ואמרו הוא ירבעם הוא מיכה הוא שבע בן בכרי, ושבע בן בכרי כפר במלכות בית דוד, וכן ירבעם כפר במלכות בית דוד, והיינו שראו כי ב' אלו מיכה וירבעם נתאחדו בעבודת הפסל וגם להחזיק התורה, לכן עשו משניה' איש אחד, ובפרט שראינו בירושלמי ברכות שמיכה הוא נביא זקן מבית אל שהחזיק בחטאת ירבעם, וכן שבע בן בכרי שנתאחד עם ירבעם למרוד במלכות בית דוד, לכן צרפו ג"כ עשיתו אליו:

*במשך* בית שני צץ המטה ופרח הזדון של הצדוקים, אשר כפרו בראשונה בתחיית המתים ושכר ועונש, ואמרו אין העולם אלא אחד, ואין דעת ואין חשבון בשאול, ואנטיגנוס רבם גרם להם זה הטעות, על שלא הי' נזהר בדבריו, כמ"ש באבות דר' נתן פ"ה וע' רמב"ם פ"א דאבות, שבתחלה היו כופרים בכל השרשים והיסודות, בת"ה ובשכר וגמול, אכן חשבו להם כתות, ופחדו לגלות אמונתם, לכן חזרו לומר שמאמיני' בהשרשים, רק הכחישו בתורה שבע"פ, וע' כוזרי מאמר ג' סימן ס"ה "תלמידי אנטיגנוס טעו במאמר רבם, ויצאו צדיקי' ובייתוסים, ובימי שמעון בן שטח נתחדש דת הקראות, ע"י מעשה שאירע עם אליעזר בן פועירה כנזכר (קדושין ס"ו ע"א) ובימי שמעון בן שטח שבה הרבנות לאיתנה, וכבר השרישו הקראים שורש עם אנשים, שהי' דוחים תושבע"פ ומתחכמים בטענות, כאשר אתה רואה שעושים היום, אבל הצדוקי' והבייתוסים אינם כי אם מכחישי' עולם הבא, אך הקראי' הם משתדלי' בשרשים מתחכמים בתולדות, ואפשר שיגיע הפסד אל השרשים, רק מסכלותם לא בכונה מהם, וע' רמב"ם פי' המשנה פ"ק דחולין, כתב על הצדוקי' והבייתוסי' שנקראו' היום קראים, ואע"פ שאינם כופרים גמורים מ"מ דיניהם דין כופרים, שהם מבוא לענין זה ע"ש. וזה ג"כ כדברי הכוזרי שהבאתי. וראיתי במ"ע חלק אמרי בינה ספ"ג שהביא דברי הכוזרי והרב אברבנאל הסכי' עמו שהקראי' והצדוקים ב' כתות הם, וכתב אולם דעת הרמב"ם ז"ל נכונים יותר, שכלם מינות א' עכ"ל, ואנכי לא ידעתי אנה מצא שהרמב"ם מחולק בזה עם הכוזרי, הרי הרב אומר כשיטת הכוזרי, שבימי אנטיגנוס הכחישו צדוק ובייתוס בת"ה ובגמול עה"ב, רק מפני הפחד שלא יהרגו אותם אמרו שמאמוני' בזה, רק כפרו בתושבע"פ לבד, ואולי היתה זאת בזמן אליעזר בן פועירא, והנה שם קראים לא נודע לנו במשנה ובגמרא רק פעם א' במשנה (מגלה כ"ד ע"ב) נתנו על גבי אונקלו הרי זה דרך קראים, כן היא גירסת רש"י ז"ל, אולם בירושלמי הגירסא הר"ז דרך חצונים, וברמב"ם הגי' דרך צדוקים, ובמשך זמן האמוראי' לא מצינו להצדוקי' שום ענין עם חז"ל, והמינים אשר בא זכרם ברוב פעמי' בש"ס, המה מאלו שהתחילו לצמוח בסוף בית שני בימי ר"ג הזקן וענין הצדוקי' לא נזכר כלל, ונראה שנשמדו בימי רבינו הקדוש, ולא נשאר להם שום שורש, ובימי ר' יהודאי גאון התחילו ענן ושאול לישא ראשם:

*ודע* כי אע"פ שמסתימת המשנה פ"ק דאבות משמע, דרק מתלמידי אנטיגנוס יצאה הכפירה, מ"מ אמרה המשנה בפי' דעדיין בימי עזרא היו המינים מישראל מונים אותנו, שאין עולם אלא אחד, והתקין עזרא שיאמרו מן העולם ועד העולם והוא ממשנה סוף ברכות, ומוכרחי' אנו לומר, כי בימי עזרא התחילה כת זאת להתנוצץ, ובימים האחרוני' בימי אנטיגנוס, הגדילו ועשו פרי והיו לכת מיוחדת:

*עוד* הי' במשך בית שני אנשי אלכסנדריא, אע"פ שכל מעשיהם הי' ע"פ החכמי', ונכנעים לדעת הרבנים, ושמעון בן שטח ויהושיע בן פרחיה ברחו שמה ולמדו שם תורה ברבי' (חגיגה י"ז ע"ב) וע' ג"כ תוספתא רפ"ב דכתובות ארשב"ג אף באלכסנדריא בראשונה מפני שהיה שם ב"ד, ובזמן אחרון נזכר במשנה סוף נגעים, ובש"ס (נדה ע' ע"ב) ששאלו אנשי אלכסנדרי' שנים עשר שאלות לר' יהושיע בן חנניא, וג"כ ר' יוחנן הסנדלר היה מאלכסנדריא כמו דאמרינן בירושלמי פ"ג דחגיגה - ואולי היה נקרא סנדלר ע"ש אלכסנדריא -ור' יהודה מפאר בית תפילתם (בסוכה נ"ה ע"ב) וג"כ בירושלי' הי' להם בית הכנסת של אלכסנדריא תוספתא פ"ב דמגילה, וע' (יומא ס"ו ומנחות ק' ע"א) לא בבליים הי' אלא אלכסנדרים, שהיו אומרים מה שהי צפירא דין, ועיין (שבת כ"ו ע"א) מה יעשו אנשי אלכסנדרי' שאין להם רק שמן צנונות, הרי ראינו דאפי' בהדלקת נר שבת היו שומעין להחכמים, ובכל זאת ידענו כי מזמן קדמון היה להם בית חוניו, ובמשנה סוף (מנחות ק"ח וק"ט ומגלה י' ע"א) שמעתי שמקריבין בבית חוניו משום דלאו לע"ז הוא, וכן שם סתמא דבית חוניו לאו לע"ז הי' מקריבין, רק שעבדו בפומבי והי' מומרים על איסור שחוטי חוץ, וע' ברמב"ם פי' המשנה סוף מנחות באריכות, וע' ירושלמי פ"ו דיומא, וראה מ"ש הרב בעל מאור עינים בפרקים הראשונים מספר אמרי בינה נדון ידידיה האלכסנדרוני ופכ"א, עכ"פ כיון שהתמידו באיסור שחוטי חוץ בפומבי נגד התורה, גם הם לכת אחרת נחשבו, וע' ירושלמי פ"ו דנדרים צא לך לגורן האטד ונחוניו זורק, הכונה על בית חוניו ששמו נחויניו, בירושלמי פ"ו דיומא, וא"ל כיון שאתה מעבר שנים בגולה, מה שאינו תלוי רק בקדושת א"י, א"כ גם במעשה הקרבנות אשר תלויה רק בירושלים תכפור, ותוכל לבנו' בהמ"ק בחוץ לארץ בבית חוניו באלכסנדריא וע' יפה מראה שפירש גם כן כיוצא בזה:

*עוד* כתות שונות היו בינינו משך בית שני, האסיים או עססעער אשר נודעו לנו מחכמי ישראל פילון היהודי ויוסף הכהן, הראשון מספר מן אותם אשר דרו במצרים, והשני מן אותם האסיים בארץ הצבי, ומשוני' הי' קצת כתות אלו זמ"ז ויוסף הכהן מספר כי התחבר לאסיי אחד ושמו באנוס, ולמד אצלו משך שלשה שנים, וע' יוחסין כלם מספרים דרכם ונתיבותם בארוכה, יהי' להם מצות תרומות ומצות שהחזיקו בהם היו מדקדקים בהם יותר מישראל, ובכל זאת כ' בעל מאור עינים שבשני עקרים סרו מדרכי החכמים והפרושים, האחד מה שהאמינו בגזרה, כי אי אפשר לשנות מה שגזרה חכמתו ית', ואנחנו מאמינים ע"פ התורה כי התפלה מועלת לבטל גזרה רעה, גם לא הודו בתורה שבע"פ, ודומים בפנה זאת להצדוקים והקראים, וראה במאור עינים חלק אמרי בינה פ"ג, ולדעתו האסיים הם הבייתוסים שזכרו חז"ל לרעה במקומות הרבה, אולם אין דבריו נראים לי בזה, בראשון מבואר באבות דר"נ פ"ה ששני תלמודי' הי' לו לאנטיגנוס אחד שמו צדוק והשני בייתוס, ושם בייתוס מצינו הרבה פעמים סרוקי בייתוס (מועד קטן י"ד ע"א) מרתא בת בייתוס (יומא י"ח ע"א) או לי מבית בייתוס (פסחים נ"ז ע"א) ועוד דמצאנו (ר"ה כ"א ע"ב) דהבייתוסים קלקלו ושכרו עדי שקר להטעות החכמים בקידוש החדש, ומי שיודע דרכי האסיים שמעולם לא דברו כזב, ולא הי' נשבעים ג"כ מפני שמוציא שפתתיהם היה קודש אצלם כאלו נשבעו, ולא יאומן עליהם שישכרו עדי שקר, ולעשות נבלה כזו, וע"כ אין לשבש הגירסא כאן בגמ' ולומר דאולי ט"ס נפל כאן, וצ"ל צדוקים כאשר באמת רבו מאד הגירסאות שונות, בכ"מ שנמנו בש"ס הכתות לרעה, ואין מובן רק להיודע היטב קורותם, דזה אינו דאחר שידענו (מנחות ס"ה ע"א) והוא ממגילת תענית שהי' אומרים עצרת אחר השבת, ובטענה זאת לא נתעצמו כ"א הבייתוסים ולא כת אחרת, ומה ששכרו עדי שקר להטעות החכמים, ג"כ נסתבב עי"ז, שרצו שיחול עצרת אחר השבת ע"ש ברש"י, א"כ ראינו שלא נהגו הבייתוסים ע"פ היסודות שהונחו לחברת האסיים, גם מה שהחליט הרב בעל מ"ע, שלא האמינו בתורה שבע"פ, הנה לא אדע לו שום מקור הן ביוסיפין לרומיים, והן מה שראיתי בבעלערמאן מובא בשם פילון לא נגעו כלל בפנה זאת, ומה שנמצא באמת בספרים אלו שהאמינו בגזירה, הנה גם לחז"ל ראינו הרבה מאמרים דומים לזה כמו הכל תלוי במזל, אין אדם נוקב אצבעו מלמטה אלא א"כ גזרו עליו מלמעלה, אולם לא כפרו ח"ו בהעקר, שהשם ית' יכול לשנות הגזרה, ונוטה אזן קשבת למתחננים אליו ומשימים מגמתו בו, וע' מורה פי"ז לשלישי, להשוות המעוקלות בזה, גם במשנה סוף ברכות אמרו האומר בתפלה יה"ר שתלד אשתי נקבה הר"ז תפלת שוא, עכ"פ אין יסוד בדברי הרב בעל מ"ע לרחקם, ואולם שמעתי מידידי המנוח הרב החכם הכולל החוקר מהר"נ הכהן, כי מה שבא בגמרא פ"ק דברכות ותיקין היו גומרין אותה עם הנץ החמה, הכוונה על אלו האסיים אשר שמענו מהם ביוסיפין ויוחסין שנהגו כן, וכן מה שנמצא בש"ס, בשם עדה קדישא דבירושלים, וכן קהלא קדישא בירושלים, וכן מובא בש"ס חסידים ואנשי מעשה, חסידים הראשונים, בכל אלו הכונה על כת זאת, ומפני שלא היו כת מיוחדת ולא סרו מדעת הפרושי', והיו שומעין לחכמי' בכל עת, רק שהנהיגו עצמם בקדושה וטהרה, לכן שמם אשר להם בש"ס חסידים הראשונים:

*ועוד* מצאתי בעצמי חידוש בדברי מהרש"א בח"א פ"ג דקדושין, על מה שאמרו שם בגמ' (קידושין ע"ג ע"א) הריני נזיר אם לא אגלה משפחות, הר"ז נזיר ולא יגלה משפחות, וכתב המהרש"א שם דהכונה על אלו האסיים, שלא דברו מעולם בגנות, רק שמרו פיהם ולשונם שלא לדבר רק בתורה, והפי' כאן אם לא אגלה משפחות אהיה נזיר מתנהג עצמי ע"פ דרכי הנזירות ע"ש, ולבאר יותר נ"ל כי מצאנו שהי' להם ג' מעלות שמי שהורגל במעלה א' שנה תמימה, ומצאוהו נאמן, אזי הכניסו אותו במעלה השנית, כמ"ש שם. וא"כ מי שקיבל והחזיק עצמו במעלה זאת במידת השתיקה ושמירת פיו ולשונו לבד הוא נזיר לכל, וצריך לקב' ע"ע כל התנאי' הנצרכי', והמטפחת שנתנו לאיש בשנה הראשונה, לדעתי היא המטפחת שמצאנו בגמ' (חגיגה כ' ע"א) דמטפחת של יוסי בן יועזר היה מדרס לאוכלי על טהרת הקודש, היינו שיוסי בן יועזר בשעה זאת לא ארח לחברה עמם רק למטפחת לבד, וזה הי' בשנה הראשונה, ואע"ג שנודע בצדקתו וחסידתו ופרישתו, כל שלא הורגל עצמו בשני שני' היו נזהרין ממנו בטהרות, וכן הוא ג"כ הפי' בברייתא (בכורות ל' ע"ב) מקבלין לכנפים ואח"כ לטהרות, ואם אמר איני מקבל רק לכנפים שומעין לו, הכונה שבשנה הראשונה הי' מוסרין לו הבגד וכנף הוא בגד כמו ולא יגלה כנף אביו ומי שקבל עליו להיות חבר להם רק לכנפים ולא לטהרות מקבלין אותו, ואפשר ג"כ שיוסי ב"י לא נתחבר להם רק לדבר זה, ולכן היתה מטפחתו מדרס לאוכלי קודש ונזהרו ממנו, כי לא נחשב עוד כאחד מהם, ומה שמצינו אצלם חשיבות למשה רבינו עד שאם אחד הקל בכבודו עונש יענש למיתה, גם אצלנו נמצא עדיין חשיבות לשם משה רבינו, ואמרו בפ"ק דנדרים נדר במוהי הר"ז כנוי לשבועה, היינו אם נשבע בשם משה, וע' רמב"ם ס' המצות מ"ע ז' "ומזה הצד תשבע אומתינו בשם משה רבינו, מה נכבד שמו כאלו הנשבע נשבע באדון משה" ובגמ' אמרו ג"כ ביקרא דמשה קא משתבע, משה שפיר קאמרת, וע' משנה סוף ידים אתם כותבי' שם משה עם המושל בגט, כי כבוד משה הי' קדוש. ויקר וחביב אצלם מאד, וראה גם בש"ע יו"ד סי' רמ"ב סעיף ל"ו מי שאמר אלו אמר משה רבינו לא צייתינא לי' מלקין אותו, שזה בזיון למשה רבינו, והב"י דייק זה מדמצינו בש"ס (חולין קל"ב ע"ב) אלו אמרה יהושיע בין נון לא צייתינא לי', ולא אמר אלו אמרה משה כו', מכלל שאסור לומר אפי' דבור קל כזה נגד כבודו החביב עלינו עד למאד, ומה שמצינו בירושלמי יבמות פ' מצות חליצה, גבי חליצה מוטעת אפי' אתי משה ושמואל לא שרי ליה, היינו שהם בעצמם לא יתירו כזאת, ועתה ראה קורא יקר איך דברי האחרונים אף שאין מבוארים בש"ס מ"מ יסודתם בהררי קודש, וכן מה שמצאנו בתנחומא פ' מטות הביאו הרמב"ן בס' המצות מצוה ז' דאסור לשבע אפי' שבועת אמת, וששים עירות נחרבו בהר המלך בשביל שבועת אמת, הוא ג"כ ע"פ דרכיהם, שנשמרו מאוד משבועה, וכן מצאתי אצלם העונש אשר נמצא במשנה (סנהדרין פ"א ע"ב) עבר ושנה מאכילין אותו שעורים עד שתבקע כרסו, וכפי המסופר, גם הם ימיתו העובר על דעתם בעונש כזה שמאכילים אותו עשבים, עד שיתדקדק גופו וימית, וגם מה שאין אוכלים מידי זולתם הוא משום שאוכלין, על טהרת הקודש. ומה שאין מטלטלים כלי ממקום למקום בשבת הוא ג"כ נאסר בזמן נחמי' בן חכליה והתירו וחזרו והתירו ע' (שבת קכ"ג ע"ב) והרב' משניו' נקבעו במשנתינו ע"ד שאסור עדיין טלטול כלים ומי שמספר מנהגם אפשר שהי' אז אסור הטלטול גם לישראל, או שהם לא קבלו היתר של ב"ד שלאחריו, עכ"פ כל עקרם לא הי' רק חסידים ואנשי מעשה. ובש"ס הובא ה"פ עובדא דחסידי, וכלם הם מאלו החסידי' אבל לא הי' כת מיוחדת, ומפ"ז אין זכר למו בין הכתות. וזה אמת וברור ואקוה כי עוד חכמים אשר יביאו אחרי ישלימו ענין זה ביתר שאת ובראיות יותר ברורות אשר יחזיקו דעת זו ויוציאו לאור תעלומה:

*והנה* רובי הכתות במשך בית שני ופירוד הלבבות בין אישי החברה, הם שגרמו שבאו זרים ופשטו ידיהם בזבול, וזה הוא שכוונו חז"ל בבלי וירושלמי פ"ק דיומא ומדר' פ' אחרי, שבי' שני שאנו מכירין בהם כו' וכל וסת טובה היתה בהם, וגם אנחנו ידענו צדקתם וקדושתם ונחרב, רק על אשר שלטה בהם שנאת חנם, היינו פירוד הלבבות מפני כתות שונות, עד שהכניעו עצמם תחת הרומיים, למען התגבר על הפרושי' ומני אז והלאה משלו בנו הרומיי' עד שחרבו עירנו ושרפו בית מקדשינו וגלינו מארצנו, ולדעתי זו היא ג"כ כוונת הש"ס (יומא ט' ע"ב) שמקדש שני נחרב ע"י שנאת חנם ומקשה ובמקדש ראשון לא הוי שנאת חנם, והכתיב מגורי אל חרב הי' את עמי, אלו בני אדם שאוכלין ושותין זע"ז, ודוקרין זא"ז בחרבות שבלשונם, ומשני ההוא בנשיאי ישראל הוא דהואי ע"ש, ולכאורה אין תירוץ הש"ס מספיק דאף שנאת חנם בין הנשיאים מ"מ מידי שנאת חנם לא נפק, והנראה כמש"ל מענין הכתות בבי' ראשון, הי' נמשכין בכל עת אחר עצת המלך, ירבעם הטעה אותם והחטיא הרבים בעגלי זהב ובעשיי' במות, ונטו לעצתו כלם, אחאב הנהיג עבוד' הבעל ונמשכו לעצתו ולא המרו את דברו, בא יהוא ובטל עבודת הבעל והחזיר חטאת ירבעם ושמעו לדברו, וכן הי' הדבר נוהג במלכי יהודה שהיו אצלם צדיקים, ויהושפט וחזקיה ויאשיהו שבטלו הבמות כל העם נהגו אחריהם, אחז ומנשה שהכניסו צרה לבית קדשי' וסגרו המקדש, העם לא המרו את רוחם, ואסא ושאר מלכי יהוד' השאירו את הבמות ונהגו כלם כן, הרי שעניני הדת לא הי' נמסרים, רק להמלכים ולהנשיאים, והעם עזבו דבר זה להגדולים, כי טרודים הי' לעשות מלאכתם בבית ובשדה, ולכן לא הי' מצד זה שום תקלה וסכנה להתעורר מדנים בין איש ובין אחיו, וגם לא הי' הכתות מתמידות רק בזא"ז, בימי ירבע' כלם נטו אחריו בשומרון ובערי ישראל, חוץ פסל מיכה שהיה במקום מיוחד, בימי אחאב נתבטלה לגמרי עבודת ירבעם, בימי יהוא נעקרה לגמרי חטאת אחאב, ובבא זה סר זה, ולא הי' כן בבית שני, אשר הרבה כתות שונות הי' ביחד, וכל מי אשר רצה ליטול את השם, ולקדש שם שמים, בא והגיד דעתו והתפשטה השנאה בין כל אברי האומה, וגברה השנא' בהעם עד שנחרב המקד' ע"י זרים, אכן בבי' ראשון עניני האמונה הי' מסורים רק להנשיאים והשרים ולא הי' כלל שנאת הדת בין אנשי האומה וזה ברור ונכון לדעתי:

*מענין* הכותים כבר הזכרתי שבימי ר' אסי עשאו אותם כנכרים גמורים ובכל יום ויום הלכו ונמעטו: ובימי הגאונים יצאו הקראים והם אשר חדשו ענין הצדוקים אשר כבר נשכחו גם הם גם שמם, ועמדו ענן ושאול וטענו על התורה שבע"פ, ובדו פי' בתורה כידוע דבריהם מה שהביא משמם הגאון ר"ס והראב"ע ובעל ס' הקבלה, ובימי הרמב"ם גברו עתקו במצרים עד שהיתה חששה קרובה שיתהפכו כל העם לרעתם, והרמב"ם ז"ל הכניעם והוציא יקריהם מחדרי המלך, כמו שאזכיר אי"ה במקום אחר, ולא סר לרדוף אותם הן בדבור והן בכתב והן ע"י הכפלת האזהרה בספריו, עד שה' היה בעזרו להכניעם ולהשפילם, ומני אז הלכו ונתמעטו עד שלא נשארו היום רק מתי מספר לא יעלו לסך ארבעה אלך בתי אבות, קצתם במדינות קרים וליטא סוריא ומצרים וגאליציען, ובמדינתינו הי' שתי קהלות העליטש וקיקוזיב השניה סמיכה לגבולי -וזה ערך שלשה שנים אשר יושביה הלכו משם ולא נשאר אחד - ובאיזה תוקף פעל הרמב"ם זאת, רק עי"ז שהראה לכל אמתת הקבלה, ואיך נצטווינו מפי התורה לשמוע להחכמים, וע' רמב"ם בפי' המשנה פ"א דאבו', כי אלו הכתות חלקו על הקבלה לפטור עצמם מהמצות המקובלות כו', ולאחר ששב הפי' בבחירתם הי' יכולי' להקל במה שרצו, ולהכביד במה שירצו כו', והם שהתחילו להשיב על הקבלה כו'. הפך אמרו ית' ע"פ התורה אשר יורוך ועל המשפט אשר יאמרו לך תעשה ע"ש, וע' רמב"ם פי' המשניות סנהדרין פרק הנחנקין, על המשנה חומר בד"ס מד"ת, כ' כי יש חילוק בין זקן ממרא להצדוקים ובייתיסין, כי זקן ממרא אחינו הוא, רק עבר עבירה שיש בו מיתה. אבל אלו שמכחישין הקבלה הם מן הכת שאומרים אין תורה מן השמים, וכל ההורס יסוד מאלו היסודות שמנינו בפ' חלק יצא מדין בעל התורה ע"ש, וכ' לעיל וכשנתקלקל לא' יסוד מאלו יסודות יצא מכלל הדת, וביסוד השמיני, כ' בסוף וכמו כן הפי' המקובל ג"כ מפי הגבורה, וזה שאנו עושים היום מתבנית הסוכה והלולב ושופר ותפילין וציצית, הוא ג"כ התבנית אשר אמר השי"ת למשה והוא אמר לנו והוא נאמן בשליחותו ע"ש, ובפי' המשנה פרק א' דחולין כתב ג"כ שהקראים הם מבוא לדרך הכפירה הגמורה, וע' רמב"ם פ"ב מה' שבת ה"ג וז"ל ואסור להתמהמה בחילול שבת לחולה של סכנה וכו', הא למדת שאין משפטי התורה נקמה בעולם, אלא רחמים ואלו האפיקורסים שאומרים שדבר זה חילול שבת ואסור, עליה' הכתוב אומר וגם אני נתתי להם חוקי' לא טובים ומשפטי' בל יחי' בהם ע"ש, וע' רמב"ם פי"א מהלכות א"ב הל' ט"ו שמה שמחמירין בקצת מקומות שממתנת מ' לזכר ופ' לנקבה מן הקראי' למדו, ומצות לכופן כדי להוציא מלבן ולהחזירן לדברי חכמי'. ועל אלו החומרות של הקראים, כוון רבינו בפ"א דאבות שמחמירין ג"כ בתורה כרצונם, כמו שידענו ג"כ הדין אצלם אם נמצא כן פקועה, אזי כל הבהמה אסורה: ולא פחות מן עשרים מקומות בספרו הי"ד ובפי' המשנ' החריץ עליהם משפטו לרעה. והראה שהקבלה נחוצה מאד לתורה שבכתב, ובהעדר הקבלה דברי התורה כחלום בלי פתרון, וגם הסמ"ג בהקדמת ספרו הראה הרב' סתירו' ונעלמות במקרא קדש, שא"א להבינם כלל בלי פי' חז"ל עליהם מה שבא להם בקבלה, בפ"א מה' יוה"כ כתב רבינו בימי בית שני יצאו הצדוקי' מהרה יאבדו, בפ"ב מה' פרה כ' עליהם שמורים מהעולה על רוחם, וע' בס' המצות מ"ע קנ"ג באמצע הדיבור וז"ל ולזה כוונו וטעו המיני' הנקראי' קראים, וזה שורש ג"כ שלא יודו ג"כ זולתם מכלל הרבני' והולכים עמהם בחשכה באפלה ע"ש, וע' פ"ג מה' תשובה הלכה ח' ופ"ב מה' עכו"ם הלכה ח' כי העושי' ביד רמה או שעוברי' עביר' מפני שאינם מודים שנצטוו ע"ז בתורה ג"כ בכלל אלו הם, וע' פ"ד מהלכות רוצח ופ"י מה' שחיטה, ופ"ב מהלכו' עירובין. ופ"א מה' אבל ופי"א מה' אבידה, ופ"ב מה' קידוש החודש, ופי"א מה' עדות, ופ"י מהלכות תמידין ומוספין, ופ"ג מה' ממרים, בכל אלו המקומות מכנה אותם בשם כופרים גמורי', רק בפ"ג מה' ממרים אמר כי דברים אלו אין אמורים רק בתועים עצמם, אולם אותם אשר נתגדלו על ברכי אביהם, הם כתינוק שנשבה לבין הנכרים. וכן מורה ג"כ לשונו פ"ו מהלכות עכו"ם שמסיים מפני שמסירין העם מאחרי ה', וע' משנה למלך פ"ה מה' מלוה ולחם משנה פ"ג מה' תשובה מה שפלפלו הרבה מדברי הרמב"ם ומחילוק השמו' שגדרם בפ"ג מה"ת ואכ"מ להאריך יותר, רק הראתי כי הרב ז"ל השפילם, והראה ההכרח להאמין בתורה שבע"פ כמ"ש בפ"א מה' ממרים, ב''ד הגדול המה עמודי הוראה, ועל דבריהם של אלו כוון נותן התורה, והראה להם נכוחות בהקדמתו לפי' המשנה דרכי חז"ל עפ"י סדר נאות, וגם הממשלה היתה ג"כ בעזר הרב ז"ל, ומני אז לא הרימו ראשם עד ששבו רובם לדת הרבנים, וע' רדב"ז סימן ע"ג כי בסוף מחזור רס"ג שבו הרבה קהלות לדעת הרבנים, וידענו ג"כ כי רבינו תיקן לכתוב בכתובו' אשה, שאם לא תטבול כדין ע"פ דעת הרבנים תאבד כתובתה: בדור האחרון קמו אותן המאמינים בשבתי צבי והבאי' אחריו, וגם הם נשמדו מהר, ולא נשארו רק מעט במדינות בעהמין וע"מ ווארשא, ולמראה עין אין לנו עסק עמהם אחרי ששבו כבר לדת אחרת:

*מכל* זה תראה אע"פ שהרבה כתות שונות יצאו מאתנו, וגברה ידם לשעה, ואפילו אותן שהצליחו לזמן מרובה מ"מ במשך הזמן נשכח שמם וזכרם, ואולם אנחנו אשר הטלנו חובה עלינו להאמין בתורה ובקבלה ובכל היסודות וגם הענפים, נשארנו עם כל ספרינו ואנחנו מתאמצים בכל פעם להרחיב יסודי חכמת התלמוד, ושאר הלימודים הנמשכי' לחכמ' הדת, וכאשר לא הועילו ולא הצליחו כל הכתות הללו נגד המאשרים אורחותם בדרך התור' והקבלה עד כה, כן גם עתה תקותנו נכונה בצור ישראל וקדושו, שכל כלי יוצר עלינו לא יצלח וכל לשון תקום אתנו למשפט תרשיעי - וע' מ"ש באגרות תימן - ויעדנו הבורא יתברך בנבואה זאת, שיבטל כל טוען ומערער נגדנו, המה יכרעו ויפולו, ואנחנו ידינו אמונה עד בא המלך המקוה:

*והנה* זמנינו זה אשר איננה דומה לזמנים הקודמים בכמה דברים הנוגעי' למעמד ומצב עמנו בכלל ובפרט, וביותר נכר ההבדל במצב' להמעיין וחוקר קורות האומה בעין פקוחה וחודרת, וחופש בעין בקורת אחר דרכם ונתיבתם של אלו הכתות אשר קדם זכרם, ומעריך אותם לכתות אלו אשר גברו בזמנינו, בע"כ הנהו מוכרח להודות ולהגיד דבר האמת, כי אם אמנם הטיב ה' לעמו במעמדם המדיני, הניח לנו מן העבודה הקשה אשר עבדו בנו אויבינו מאז, ות"ל לא נשמע בעת הזאת שמדות והרג ואבדן וגירוש כללי, כמו שסבלנו בימים קדמונים מאין הפוגות, ונהפוך הוא בדורינו כלו אומר כבוד לנו, ובקצת מדינות כתושבי ארץ נחשבנו, בכל זאת בדברים הנוגעים לאמונה הטהורה, השחיתו התעיבו עלילה ולא נראתה כהנה לרוע גם בכתות הקודמות, כי אע"פ שראינו מהם שהי' נפרדים מאתנו ע"י אותות חצוניות במה ששינו במעשה המצות, והגיע מזה ג"כ הכחשה לשרשים ועקרי האמונה, כמו הצדוקים הראשוני' שכפרו בת"ה ובגמול ועונש, והקראים הכחישו בתורה שבע"פ ג"כ יסוד גדול מיסודי הדת, בכל זאת לא על הכלל כלו יצאו לחלוק, כי הניחו ענין תורה מן השמים ונבואת משה רבינו ע"ה ליסוד דתם, ובמצות שהחזיקו בהם הרבה דקדקו בהם יות' מישראל, אולם אותם אשר יצאו בזמננו, נוסף ע"ז במה ששינו במעשה המצות, הנה בהטענות וסברות אשר רצו לסמוך יסודותיהם, אנו רואים כי זה ראשית דרכם ועיניהם לרחוק יביטו להרוס כל הבנין על היסוד, כי לא הספיקו עצמם בהכחשת פרטי המצות לבד, רק מונים אותנו מצד אחר, הללו אומרים כל התורה משה מפי עצמו אמרה ומהרטומי מצרים למד כ"ז, מאשר נתגדל ונתחנך על ברכם בהיותו בבית פרעה, והללו טוענים עזרא זייף את התורה ולא היתה בשלימותה בבי' ראשון, כמו שהוא סדורה עתה לפנינו, והמבקרים יטענו מצדם כי באו זרים והוסיפו בתורה, והם גורעים ומוסיפים גם היום כפי שעולה על רעיוניהם, ושועלים קטנים מחבלים כרם ה' צבאות, יעזרו לרעה ביתר שאת ועז בדברים מרים לשמעם כ"ש להעתיקם, ועליהם אמרו חז"ל רפ"ב (יומא דף כ"ט ע"א) הרהורי דעברה קשים מעבירה וע' מורה פ"ח לשלישי פי' נחמד בזה, אבל לדעתי ביאור הדבר ע"פ היסוד אשר קבע רבינו פמ"א לשלישי מס' המורה, וכן פ"ג מה' תשובה, ופ"ד מה' רוצח, ופי' המשניות פ' הנחנקין, שיש הבדל בין מיתת כפירה למיתת עונש, במיתת עונש הוא מלקות, כרת מיתת ב"ד וכדומה, וא"כ אם אכל אדם טרפות או לבש שעטנז עונשו במלקות, אולם אם עבר על לאו מפני שאינו מאמין שנצטוה ע"ז בתורה כלל, הוא נדון בעונש כפירה ע"ש, ובמאמר עיר הנדחת בספרי אלה המצות הארכתי בזה, וא"כ יפה אמרו כאן הרהורי דעביר' קשה מעבירה, כי העבירה אין עליה רק עונש הקצוב על פי דין תורה, משא"כ הרהור הרע מן העביר' מה שעולה על רוחו שלא בא דבור ה' אל משה כלל בענין זה, הוא כפירה ביסודות האמונה ויוצא מן הכלל, ועתה גם אלו הרעו עם טענותם יותר מבפעולותיהם:

*והנה* כפי שידענו גם בזמן קדום הי' נמצאי' אצלנו נוסף על כתות הנזכרות, עוד כתות אשר טענו והתחכמו בדיעות כוזבות ונפסדות לבטל כל יסודו' התורה, כגון אלו שנתרבו במדינות ספרד ופראווינציע בזמן הרשב"א, שהחזיקו בדעת אריסטו באמונת הקדמות, וכבר כתב הרב המורה שבאמונה זאת תפול כל התורה בכללה, והרבה מהם התחכמו לפרש קורות האומה ומעשי המצות שבאו בתורה, ע"ד משל ומליצה, וגלו פנים בתורה שלא כהלכה, ומהם התאמצו להשיב ולא להאמין בדבריהם שלא בא המופת עליהם, וכנגד אלו יצא הרמב"ם לקרב בפי' המשניות במשנת חלק, הרשב"א בתשוב' סי' תט"ז ובס' מנחת קנאות לר' אבא מרי, ובכל זאת אף שהי' מכחישי' לא נשמע עליה' שהיתה ידם במעל לבטל מעשה המצות בפועל ונתרחקו מאתנו אפי' כחוט השערה, כי אם הי' כן לא הי' בעלי ריבם שותקים ומחרישים להם בזה, אחרי שזה הי' הדרך היותר קרוב והנקל, לתת אותם לשמצה בקמיהם, ומדוע לא דנו רק על המחשבה, אלא ודאי שמעשיהם הי' רצוים בעיני רבני הדור, ולא הרחיקו עצמם מאחיהם במעשי המצות. ומפ"ז לא היו לכת מיוחדת, כי לא נראו בדרכי ה' אותות חצוניות המעידים כי נחלקו מאתנו, ולא נכרו ע"פ חוצות רק ע"י חיבוריהם וע"י הדרשות ברבים, ולא ע"י מעשיהם, אולם בדורנו שתים רעות עשה עמי. כי אף אלו שלא יצאו עדיין לידון בדבר החדש להצטרף לכת החדשים. מ"מ פרצו במעשה המצות. וקצתם עברו חוק בשתיהם כונתם ומעשיהם אינם רצוים: ואין כוונתי כאן רק להראות כי רפאות תעלה שהביא הרב ז"ל לרפאות נגעי זמנו, להדריך הנבוכים בדרך האמצעי המיושר והמסולל כמ"ש קצת במאמ' תפאר' למשה, ואשלים כאן להראו' פעולותיו נוסף על מה שבארתי שמה, ואדמה כי יוכשרו דבריו לרפאות גם חולי זמנינו לכן עתה באתי להציג לפניך דרכו בכל פרט ופרט, ומקודם אסיר ההשגו' שהשיגו עליו:

*נתחיל* בענין שתפס הרשב"א על רבינו בפי' המשניות (פסחים פ' מקום שנהגו) בענין גנז ספ' הרפואו' שלדעת רבינו הי' זה הספר. כולל חכמות התולדות והורדת ההשפעה על האנשים שנולדו בכוכב זה, ומתכווני' באלו העשיות, והשיג הרשב"א סי' תט"ז א"כ מ"ט אמרו גנז ספר רפואות היה לו לשרוף אותם כספרי מינים, ובאמת כתב רבינו בפי' המשניות כי מחבר זה הספר לא חברו אלא על דרך החכמים בטבע והפליאות לא ע"ד שיעשה אדם פעולה ממה שנכתב בס' זה וזה מותר ע"ש, ראה כי הרמב"ם ז"ל נזהר בזה וסיים כי על הכותב אין שום איסור וזה ע"ד שאמרו חז"ל לא תלמד לעשות, אבל אתה לומד להבין ולהורות, ותמיהני על הרשב"א שלא השגיח בדברי רבינו היטב, אע"פ שהביא בסי' תי"ד את פי' המשנה, ובעקרי הפי' של הך דגנז ספר רפואות שדחה הרמב"ם אותן הפירושים שמשום שלא תלו בטחונם בה', רק שמו מבטחם בס' זה והביטו בו ונתרפאו, הנה כן הוא דעת רש"י והרשב"א, והרב טוען ע"ז אם כן גם הלחם הוא רפואה לחולי הרעבון - וכבר כ' רבינו פ"ה מה' תפילה ה"ב הצמא והרעב המה בכלל החולים - ואם ירעב לא יאכל רק יתפלל לה', וכן באלו הרפואות הדבר נוהג שהמה נתונים מאת הבורא יתברך לרפאות החולים, וכשם שמודים לאל על אשר המציא מזון, כן נשבח לו על אשר המציא רפאות תעלה ע"ש, ובאמת יש לנו ע"ז קרא מיוחד ורפא ירפא מכאן שנתנה רשות לרופא לרפאות, שלא יאמר הקב"ה מוחץ ואני ארפא, או שעי"ז יתרשל העם מהתפלל לה', והנה תימה לי על הרמב"ם ז"ל שהשמיט רק זה של ר' ישמעאל שיש רשות לרופא לרפאות, ובכל ספר משנה תורה לא נמצא שום זכר לדין זה, רק הטור והש"ע יו"ד סי' של"ו הביאו דין זה, אולם ברמב"ם פי' המשניות (נדרים דף מ"ב) על המשנה הנודר מחבירו מרפא אותו רפואת הנפש ולא רפואת ממון, ופי' רפואת הנפש היינו גופו, ורפואת ממון היינו בהמתו כו', ואינו אסור לרפאות את החולה עצמו לפי שהוא מצוה ר"ל חיוב הרופא מה"ת לרפאות חולי ישראל, וזה נכלל בפי' הפסוק והשבותו לו לרפאות את גופו, שהוא כשרואה אותו מסוכן ויכול להצילו או בגופו או בממונו או בחכמתו ע"ש, אכן בכל ס' מ"ת לא הזכיר ענין המצוה ולא ענין הרשות, רק פ"ו מה' נדרים הלכה ח' כ' מרפא חולי הנפש שזה מצוה הוא לו, ולא הזכיר הך דרפא ירפא, ומה שהביא הרמב"ם מן והשבותו לו אין מובן לי וע' רמב"ן בתורת האדם סוף שער הסכנה, ומובא ממנו בה' גוסס בטור וב"י סי' של"ו, דהאי רשות רשות דמצוה, והאריך הרמב"ן בראיות נכוחות שהוא מצוה גדולה, אע"פ שבפירושו עה"ת פ' בחוקותי, כ' דהך שנותן רשות לרופא לרפאות מ"מ לא ניתן רשות לחולה להתרפאות, כמ"ש באסא ובחליו לא דרש אלהים כ"א ברופאים, וע' ט"ז שם ס"ק א' שהביא דברי הרמב"ן הללו, וע' חובת הלבבות שער הבטחון פ"ד מ"ש בענין זה, ופשר דבר הוא כי כל הרפואות המה בטבע, ובכ"ז לא יעזוב האדם עצמו רק לרפואות, אך יאחז בזה וגם מהתפלה אל ינח ידו, ויבקש מהאל הטוב שימציא להרופא הרפואות המעולות, וזה הוא נוסח התפלה הנזכרת (ברכות ס' ע"א) הנכנס להקיז אומר שיהא לי עסק זה לרפואה ותרפאני, כי אל רופא נאמן אתה, ובכל הרפואות שיעשה יהא לבו לשמים כי הוא הממציא בחכמתו כל זאת, ויבקש רחמים מרופא חולים שישגיח עליו לרפאות אותו באלו הרפואות, וזה הדרך הנכון לישר המעוקלות, כי עיקר התפלה בזה הוא שיכיר הרופא חליו וימציא לו הרפואות הראויות:

*בענין* החלומות הצודקות, כבר הביא רבינו פ"א מה' תענית שהרואה חלום רע מתענה אפי' בשבת כדי שישיב ויעיין במעשיו ויחפש בהם ויחזור בתשובה, וכן ראינו ג"כ בפ"ז מה' ת"ת הי"ב שמי שנדוהו בחלום צריך עשרה ששונים הלכה שיתירו לו, וע' מורה פל"ו לשני מה שהסביר ענין החלומות, ופי' הך שאמרו נובלות חכמה של מעלה חלום בדרך נפלא, ראינו שהרמב"ם החזיק באלו הדברים, אחרי שהתורה והגמרא יעידו על אמתת קצת החלומות, עיין אברבנאל בפ' מקץ ובדברי התשב"ץ ח"ב סי' קכ"ח וסי' קכ"ט, ואין לתמוה על הרמב"ם שהשמיט הדין דהטבת חלום הנזכר (ברכות נ"ה ע"ב) וכן השמיט רבינו מה שנאמר שם שיאמר בשע' דפרסי כהנים ידייהו אני שלך וחלומותי שלך, וראיתי להגאון בעל יד המלך בה' תפלה חי"ב שתמה באמת על רבינו שהשמיט כל דיני הטבת חלום וכן הך דליקום קמי' כהני, אע"פ שהרי"ף והרא"ש והטור והמחבר הביאו דינים הללו לפסק הלכה, והטעם נ"ל דהנה ככר הביא גם רבינו בהקדמתו לפי' המשנה מענין החלומות רובם המה שקר וכזב כתבן שיש בו גרגרי חטה, ואמרו חז"ל כשם שא"א לבר בלא תבן כך א"א לחלום בלא דברים בטלים, ובכל זאת בענין הלכות הקבועות שבאו בש"ס בתענית חלום ונדוהו בחלום לא נמנע רבינו להביאם בספרו, וממקום אחד נלמד על השאר כמ"ש במאמר תחיית המתים על הך שלא הביא בכל ספר מ"ת שלו מן תח"ה רק בפ"א בפ"ג מה' תשובה שהכופר בתח"ה אין לו חלק לעוה"ב ולא יותר, וכ' שעיקר האמונה, הוא אמונה אמתית, ולא תתברר יותר באריכות הספור, לכן ראה לנכון לקצר בענין זה, וכן נהג רבינו בכל אלו הדברים המובאים בש"ס ואנו מחוייבים לכוף ראשינו ולהאמין בהם, אע"פ שההיקש השכלי אינו גוזר ומחייב אותם, לכן הספיק לו הדיבור מהם במקום אחד לבד, וע' רמב"ם פי"ב מה' חובל שכתב הלכה ה' שלא יניח תבשיל תחת המטה שמא יפול בו דבר המזיק ואינו רואהו, והראב"ד השיגו שם דבירושלמי אמרו הטעם משום רוח רעה, ועיין אהע"ז סי' י"ז שתמהו על רבינו מדוע השמיט הדין בשמע קול איש פלוני מת דחיישינן שמא שד הוא ובבואה דבבואה לא חיישינן, וע' תשובת הרשב"א סי' תי"ג שתפסו ג"כ בזה, והרואה דברי רבינו פ"ז מס' המורה ח"א בביאור מאמרם ז"ל כל אותן ק"ל שנים שהיה אדה"ר נזוף היה מוליד רוחות ושדים [^5] לא יקשה עליו מאומה, ואין אני מצדיק שיטת הרב בזה, אכן באתי להראות שכל דבריו המה מקושרים אחד לאחד עניים במקום זה ועשירים במקום אחר ועל כל דבר היה לו כוונה מיוחדת ומי שרוצה לשפוט דרכיו ונתיבותיו, הוא מוכרח לדעת כל דבריו בכל החיבורים ובכל המאמרים שנמצאו ממנו, ואז יבא על כוונתו ודי בזה להצדיק שיטת רבינו, שאם הביא איזה ענין במקום אחד לא חש לחזור ולהביאו ולהאריך בפרטים:

*עוד* האשימו את רבינו על אשר נתן טעם לכל מצות שבתורה, מן פכ"ט עד פ' חמשים לשלישי מס' המורה, וחז"ל אמרו בכמה מקומות חקה היא ואין לך רשות להרהר אחריה אמנם באמת נהג רבינו ז"ל מנהג החכמים בעלי התלמוד, שגם הם חקרו לדעת טעמי המצות, וכן מצינו בר"ש שדרש בכ"מ טעמיה דקרא (סנהדרין קי"ב ע"א) מפני מה אמרה נכסי צדיקים שבה יאבדו וכ' רש"י שר"ש דרש בכמה דוכתא טעם דקרא, וע' (נדה ל"א) מפני מה אמרה תורה יולדת מביאה קרבן, וכן ריב"ז שאלו אותו תלמודיו מפני מה החמירו בגנב יותר מגזלן (ב"ק ע"ט ע"ב) וכן (סנהדרין י"ז ע"ב) מרבה הש"ס למלין את מתו דעובר בעשה או בל"ת ובעי הש"ס אם קבורה משום בזיוני או משום כפרה, ונ"מ היכי דאמר אל תקברני, ולכאורה הוא מ"ע דאורייתא ואיך יש בכחו לבטלה. אבל האמת דבעל האומר הוא ר"ש והוא דריש ט"ד, וע' תשובת רדב"ז ח"ב סי' תש"פ שהתעורר קצת בזה, וע' חות יאיר סי' ט', והנה אנן לא קי"ל כר"ש (ב"מ קט"ו וסנהדרין ך''א) גבי' אלמנה עניה דאין ממשכנין אותה לדעת ר"ש, ולדידן דלא דרשינן ט"ד ממשכנן, מ"מ זה דוקא בדבר שנוגע לדינא אז מצות התורה חוק הוא לנו ואסור להסביר סברות מדעתנו, ולומר שהתורה לא אסרה רק לזמן ולפי המקום וכדי לעקור אמונות כוזבות שנשתרשו בהם, ועכשיו בנפול הסבה בטל המסיבה וכדומה בטענות המתחדשות בדורנו, נגד אלו אמרו חז"ל חוקה היא ואין לך רשות להרהר אחריהם, אבל להבין הדברים לעצמו דרך דרש להטעי' הדבר והענין לפני העם, הוא רשות ומצוה ג"כ כמו שראיוו במדרשות, עיין מדרש פ' תצא שנתנו טעם מפני מה תינוק נימול לשמונה, ושבעת ימים יחי' עם אמו שכלם מצד החמל' והחנינ', אע"פ שאמרו פ"ג דמגיל' דמשתקין אותו מפני שעושה מצות של הקב"ה רחמים ואינן אלא גזירו', ע' רמב"ם פ"ה מה' תשוב' ה"ז טי שאומר בתחנונים, מי שריחם על קן צפור ירחם עלינו משתקין אותו, מפני שמצות הללו גזרות הכתוב הן ואינם רחמים, ע' שם שדקדק וכתב בתחנונים דוקא דרך תחנונים אבל להסביר הענין דרך דרש, ולהוציא מענינים הללו דברי תוכחה ומוסר להשלים נפשות השומעים, בדיעות ומדות אדרבא נכון ומצוה לעשות כן, כמו שעשו חז"ל בכ"מ, וע' רמב"ם סוף הלכות תמורה ז"ל אע"פ שכל חוקי התורה גזירות הן כמ"ש בה' מעילה, ראוי להתבונן בהם וכל מה שאתה יכול ליתן לו טעם תן לו טעם, הרי אמרו חז"ל שהמלך שלמה הבין רוב הטעמים של חוקי התורה, ועיין סוף ה' מעילה שכ' ראוי לאדם להתבונן במשפט התורה הקדושה ולידע סוף ענינה כפי כחו, ודבר שלא ימצא לו טעם כו', אל יהיה קל בעיניו ולא יהרוס לעלות אל ה' ע"ש באריכות, ומפ"ז נתן רבינו בפ"ג תשובה ה"ד רמז לתקיעת שופר, ובסוף ה' מקואות רמז על טהרות המקוה, אחר שהקדים כי כל דברי התורה חוקים הם, וראה טור וב"י יו"ד סי' קפ"א וד"מ שם. וע' עוד מ"ש רבינו בס' המורה פכ"ו לשלישי בהסביר הענינים שע"כ יש טעם למצות, דאיך אפשר שהקב"ה יצוה לעשות דבר בלי תועלת וסבה. ואינו מונח אפילו בחוק אדם שלם כ"ש אצל השי"ת, ואולם טעם להעלם הסיבה להמצות הוא כמ"ש חז"ל בסנהדרין פרק כהן גדול שני דברים נכתב בהם הטעם וטעה בהם אדם גדול, וע' עוד ספר המצות מל"ת שס"ה וז"ל ובעבור שנודע טעם שני המצות שלא ירבה לו המלך סוסים וכסף וזהב, הגיע בעבורם נטיה מהדת, מה שכבר התפרסם מספור שלמה ע"ה, עם גודל מדרגתו בחכמתו והיותו ידידיה, אמרו רז"ל שיש בזה רמז והערה לכל האנשים שאלו ידעו טעמי המצות כלם יקרה להם ג"כ הנטיה, אם זה השלם בחכמה וגדול בתבונה טעה ע"ש:

*וכבר* נתפרסמו הדברים בשם הגאון החסיד מהר"י מווילנ' (בשבת י"א ע"ב) דר"י קרא והטה ואמר כמה גדולים דברי חכמים שאמרו לא יקרא לאור הנר, היינו דבמשנה נאמר סתם לא יקרא לאור הנר בלי שום נתינת טעם, אכן בברייתא מפורש הטעם לא יקרא לאור הנר שמא יטה, ואמר ר"י אני אקרא ולא אטה כדרך שאמר שלמה אני ארבה ולא אסור, ולבסוף קרא והטה. לכן אמר כמה גדולים דברי חכמי' שאמרו לא יקרא לאור הנר, היינו ששבח דברי המשנה שאמרה הדין בסתם בלי שום טעם, ולא נתנה מקום לטעות כלל, וע' בס' בחינת הדת לר' אליהו דעלמעדיגא שהקדימו בכונה זאת, שכ' שם טעם להעלם טעמי המצו', כמו שקרה לשלמה שאמר אני ארבה ולא אסור, ובדרך שקרה לר"י שאמר אני אקרא ולא אטה ע"ש:

*וכן* מצאתי לענ"ד כונה אמתית בתורתינו, שמרומז בה סוד זה (ויקרא י"ז ג') איש איש אשר ישחט שור או כשב או עז וגו' ואל פתח אוהל מועד לא הביאו, ונכרת האיש ההוא מקרב עמו למען אשר יביאו ב"י וגו', והביאום לה' וגו'. ולא יזבחו עוד את זבחיהם לשעירים אשר הם זונים אחריהם וגו'. ואליהם תאמר איש איש מבית ישראל וגו' ואל פחח אהל מועד לא יביאנו ונכרת האיש ההוא מעמיו. וכבר התעוררו המפרשים על כפל האזהרה הזאת, ונראה דבכתוב זה מפורש טעם הקרבנות כמו שהסביר הרב המורה פ' כ"ב לשלישי שהקרבנות אינם מכוונים לעצמם, רק מפני שהעם היו משוקעים בעבודות הללו, וכבר הביא האברבנאל בפ' צו ומהר"ם אלשקר בתשובותיו סי' קי"ז, סמיכות לדברי הרב ז"ל ממד"ר פ' אחרי על מקרא זה, ולא יזבחו זבחיהם לשעירים משל לבן מלך שגס לבו עליו, והיה למוד לאכול נבילות וטריפות אמר המלך זה יהיה תדיר על שלחני, כך לפי שהי' ישראל להוטים אחר ע"ז והי' מקריבים קרבניהם באיסור, אמר הקב"ה יהי' מקריבים לפני והם נפרשים מע"ז, הה"ד איש איש מבית ישראל וגומר למען לא יזבחו עוד את זבחיהם לשעירים עכ"ל המדרש, וזה כבר מפורסם וידוע לכל, והנה רבים תמהו על טעם זה אם אין הקרבנות מכוונים לעצמם מדוע הקריבו הבל ונח שאז לא נשתקעו עוד בע"ז, עוד הקשה הרב בעל העקרים מאמר ג' כי לפי דעה זאת ראוי שיתבטלו הקרבנות לימות המשיח, אחר שבזמנים ההם דעות הע"ז יעקרו, ומה זה שעשה הרמב"ם נצחות התורה לעיקר, לכן אסור לנו לעשו' טעמים אלו עקרים רק דרך דרוש ולא לקבוע בהם מסמרות, והנה כבר בארנו כי טעמי מצות לא נתגלו רק ליחידי הדור, כמו לשלמה ולחכמי התלמוד וכדומה, אכן להמון העם היא סכנה גדולה כי יחשבו עצות בנפשם לעקור כל יסודות התורה אם ידעו טעמי המצות וכל אחד יבנה במה לעצמו לכן אמר הכתוב שבתחלה אמר למשה ששחוטי חוץ בכרת ע"י הטעם למען לא יזבחו זבחיהם לשעירים אשר ע"פ השדה, וטעם זה אינו מסור רק לך ולשאר חכמי', ואליהם תאמר איש איש מבית ישראל וגו'. ואל פתח אהל מועד לא יביאנו ונכרת האיש ההוא מעמיו. היינו לישרא' בכלל לא תאמר סבת הצווי רק החו' לבד, כי כן נצטוית מפי השם, ורק לך ולמחזיקי התור' אני מגלה טעם הדבר וזה נכון:

*בענין* הנסים דעת הרב כדעת חכמי המשנה והתלמוד, כי כל הנסים לא נעשו רק לצורך ישראל להראות להם איך הם חשובים וספונים אצל הש"י, עד שלמענם הוא משנה סדרי בראשית, וכל הנסים המה נעשו רק לצורך, ואין כאן ח"ו שינוי רק בעת שעלה ברצונו הפשוט לברוא את העולם, על התמונה אשר היא לפנינו, התנה עם הים שיבקע לפני ישראל, ולא עם הים בלבד התנה כן, אלא עם כל מעשה בראשית התנה, שישנו סדרם וטבעם לשעה א' לצורך ישראל, והוא לשון המדרש פ' בשלח, וישב הים לאיתנו לתנאו הראשון, ואמרו שם לא עם הים בלבד התנה, אלא עם כל מעשה בראשית, וע' רמב"ם פ' ח' משמונה פרקים, ובפי' למשנה עשרה דברים נבראו בין השמשות, פי האתון, ופי הבאר, ופי' רבינו שם היינו נסים אלו נבראו בין השמשות, ושאר הנסים התנה הקב"ה עם כל מעשה בראשית ביום שנבראו [^6] וע' מורה פכ"ח לשני ובמאמר תח"ה בסופו שהאריך הרבה לבאר, שכל עניני הנסים המה רק לשעה, כמו שנהפך המטה לנחש ולא נשאר נחש, רק שב למטה כמו שהי' בתחלה, וכן גם הארץ סגרה פיה אחר עשיית שליחתה, וכן גם הים שב למרוצתו כמו שהי' בתחלה טרם עברו בני ישראל בתוכו, ורבינו ז"ל נתן שם טעם לדבר כי עי"ז רק אנו מכירין את הנס, אחרי שהוא מתחלה ולבסוף ים, רק ברגע שהצריכו ישראל לעבור בתוכו נתייבש, אבל אם היה נשאר הים יבשה ולא שב לאיתנו, אזי לא הי' נס רק שינוי לבד שנתייבש אותו המקום ונשתו מימיו, וזה שכיח מאד, שהרבה נהרות נחרבו מימיהם ונגרשו רפש וטיט עד ששבו ליבשה, אכן מזה ששב הים לאיתנו אחר שעברו ישראל בתוכו, והמצרים נטבעו בים, מזה נראה כי אך למען ישראל עמו עשה השם הנס הנורא הזה, וזה מדוקדק ג"כ בדרשת חז"ל לדעתי שדרשו וישב הים לאיתנו לתנאו הראשון, אר"י תנאי התנה הקב"ה עם הים שיהיה נקרע לפני ישראל, והתעורר הרב מהר"י מינץ בדרשותיו דלפ"ז למה רמז לנו הכתוב זאת אצל שיבת הים ולא אצל הקריעה, שנקרע מפני התנאי שהתנה עמו הקב"ה, אבל לפי דברי רבינו ז"ל סוף מאמר תח"ה שהבאתי הדבר נכון מאוד, כי עיקר הכרת הנס לא הי' רק ע"י ששב הים לאיתנו, כי אם היתה הקריעה נשארת במקומה לא היה הנס ניכר, ופתחון פה לבע"ד לומר כי רק מקרה קרה שנסחו מימי הים ושבו לאחוריהם, וא"כ רק ע"י ששבו מימיו למקומ' אחר עבור בני ישרא' בו ומצרים נטבעו במצוליו, רק עי"ז נראה וניכר גודל הנס, לכן רמז לנו הכתוב תנאי זה רק בשעה ששבו המים שאז נתפרסם הנם, וחז"ל דרשו כי עוד בתחלת יצירתו נעשה תנאי זה עמו:

*ומה* נחמד פי' רבינו ז"ל במורה כ"ח לשני על הקרא כי כל אשר יעשה האלהים הוא יהי' לעולם עליו אין להוסיף וממנו אין לגרוע, ונתן עלה שיהיה כן לעולם כאלו אמר כי הדבר אשר ישתנה, אמנם ישתנה מפני חסרון שיש בו ויושלם ע"י ההשתנות, או אם יש בו תוספות אשר אין צורך בו, ותחסר התוספות ההוא, אכן פעולות הש"י אחר שהם בתכלית השלימות וא"א בהם תוספות וחסרון, א"כ יעמדו כפי שהם עליו לא ישתנו סדרי טבעם מפני שאין חסרון נראה בהם, וסוף הפסוק באמרו והאלהים עשה שיראו מלפניו, הוא נתינת טעם על הנסים שעשה השם לישראל, אחרי שבריא' העולם והילוך הטבע הוא נאה ומהודר, ואין חסרון במעשי ידיו של הקב"ה, א"כ למה עשה הנסים לישראל ומסיים שיראו מלפניו, כי היה מהצורך להראות להם למען יכירו וידעו כל באי עולם שיש בורא אחד, ממציא כל נמצא וכל הנמצאות המה ברשותו, ועי"ז יכירו וידעו לירא ולכבד שמו כל הימים, וראה מ"ש תלמידי רבינו יונה ברכות פ' אין עומדין. דמפ"ז הקורא הלל בכל יום הר"ז מחרף ומגדף, כי ההלל נקבע אצלנו על זכר הנסים שנעשו לישראל בדברים יוצאים מגדר הטבע והשתנות סדרי בראשית, וניכר לכל כי יד ה' עשתה זאת, כמו יציאת מצרים, קבלת התורה, והקפת עניני הכבוד וכדומה, ועשה הנסים לא מפני הצורך שיש לעול' בהם, וכאלו יש חסרון במעשי הקב"ה והם צריכי' לאיזה תיקון ח"ו, רק למען עמו עשה זאת שיכירו תפארתו, וזה רק לפי שעשה שיראו מלפניו, אולם האיש המתחנן בכל עת מן הש"י שיעשה נסים לשנות סדרי בראשי', הנה הוא מחרף ומגדף את הבורא יתברך וחושב בדעתו הפחותה, כי יש חסרון בבריאה והיא נצרכת בכל עת לתיקון ולהשלטה:

*ולדעתי* כוונתי עפ"ז למטרת האמת במה שהקשו בגמ' (שבת כ"ב ע"ב) מאי חנוכה. ופירש"י על איזה נס תקנוהו,   ומספרים שם ענין הנס שנעשה בפך וקבעוהו חנוכה בהלל ובהודאה עיין שם, ולכאורה הרי ידענו שכל ענין חנוכה הוא ע"י שמשפחת החשמונאים גברו על היוונים והחזירו עטרת התורה ליושנה. עבודת המזבח והמקדש והמלוכה לישראל כמו שמפורסם בס' החשמונאים וביוסיפין לרומיים ובפיוטים, וע' רמב"ם פ"ג מה' חנוכה ומגלה הלכה א', וא"כ זה היה עיקר הנס שאחר הרדיפות והשמדות שסבלנו מן היוונים גברה ידינו עליהם, ולמה הזכירו הטפל והניחו העיקר, אכן כוונת הש"ס אמת הדבר שזה הי' עיקר הנס, אולם כיון שהי' בדרך הטבע קצת ולא נשתנו סדרי בראשית, א"כ אין נופל ע"ז אמירת ההלל שהותקן רק על התחדשות נסים יוצאים מגדר הטבע כמו שהי' ביציאת מצרים, וזה שדקדק רשי ז"ל וכתב על איזה נס תקנוה וקאמר הש"ס שבפך נעשה נס שלא כדרך הטבע, ומפ"ז תקנו חנוכה בהלל והודאה היינו שבאופן זה מותר לתקן אמירת הלל בחנוכה, ולולי נס זה הי' ימי חנוכה ימי שמחה בלא הלל:

*וכן* ענין זה שאמרו (ר"ה ל"ג ע"ב) דמפ"ז א"א הלל בר"ה ויוה"כ מפני שספרי חיים וספרי מתים פתוחים, הכוונה עד"ז כיון שראינו שעקר אמירת הלל נתקן רק על נס שלא כדרך הטבע, וא"כ מורה ענינו על חסרון בבריאה, ורק מפני הצורך הגדול משנה השם את הטבע, אבל בהעדר ההכרח הנה העולם כמנהגו נוהג, ואמרו חז"ל דבר"ה אשר ספרי חיים וספרי מתים פתוחים (וכן גם ביו"כ) ואז נברא העולם והנהגת הטבע נפתחה אז ע"י רצונו, ונתן לכל איש משטרו איך יתנהג בדרך הליכתו בעוה"ז, לכל אח' בטבעו אשר הונח לו בעת יצירתו, ואיך אפשר לקבוע הלל המורה על שינוי הטבע בעת אשר הונחו היסודות לכל הנבראים כלם, הלא בזה היינו מראין שהחסרון דבוק בהיצירה מעת היותה, אחרי שמתחננים אנחנו על הנסים והשתנות דרכי הטבע, וזה חסרון בחוק הש"י חלילה: וגם מ"ש חז"ל (מגלה י"ד ע"א) דלא תקנו הלל בפורים, משום דאכתי עבדי אחשורוש אנן, היינו שלא היה נס נגלה לעיני כל, ואינו נופל ע"ז מטבע ההלל, ואע"פ שחקרו (מגלה וא"ו ע"א) דמגילה ברוח הקודש נאמרה, בכל זאת לא נראו כאן נסים יוצאים מגדר הטבע לעיני כל, רק נסים נסתרים הולכים קצת בדרך הטבע, ומפ"ז אינו נופל ע"ז מטבע ההלל, אשר ראשית תקונו והנחתו רק על ענינים יוצאים מגדר הטבע ונסים נגלים לעיני כל: ועפ"ז הבנתי לנכון לשון הש"ס (חולין צ"ג ע"ב) והוא ג"כ במדרש פ' וישלח, שאמר המלאך ליעקב מיום שנבראתי לא הגיע זמני לומר שירה, ועתה הגיע זמני לומר שירה, ולכאורה מה יום מיומים, ומדוע הגיע זמנו ביום זה דוקא לומר שירה, אבל לפי מה שראינו (מגילה י"ד ע"א) וכן (עירובין י"א) הנה דין דשירה והלל אחד הוא, וכמו שראינו שהלל לא נתקן רק בנסים יוצאים מגדר הטבע, כך הוא ענין שירה, והנה בדבר שהולך כמנהגו וטבעו אינו נופל ענין הלל ושירה, והנה האדם ביום הולדו אע"פ שרוא' עולם חדש וטבע חדש', עיין מורה פ"ז לשני, בכ"ז עיר פרא אדם יולד ואין חכמה ואין תבונה אצלו, ואח"כ שוב נתגדל על המורגל, ואין כאן חידוש דבר אצלו, אכן אדם הראשון שנברא בצביונו אדם שלם בכל השלימות (עיין ר"ה י"א ע"א), ונראה ענין חדש לפניו והשיג בתבונתו ונפלאו' גדלות מיד בעת שנברא אמרו חז"ל באמת שאמ' שירה, ומזמור שיר ליום השבת מאדם הראשון בא אלינו, ע' מדרש בראשית, וכן ענין המלאכים ברגע שנבראו כיון שהמה מתבוננים ומשיגים, אומרים שירה מיד על הנפלאות שמשיגים בדבר חדש שנראה להם, אכן מיום הבריאה והלאה, שוב גם אצלם הכל כמנהגו נוהג כפי שהטביע יוצר כל בסדריהם לפי כח השגתם, אולם בעת שנתאבק עם יעקב, וראה והשיג כי קרוץ מחומר לחם אתו ויוכל לו. הנה השיג אז ענין חדש ונס יוצא מגדר טבעו של המלאך אשר לא השיג זאת עד כה לכן אמר עתה הגיע זמני לומר שירה, כיון שהוא נס יוצא מגדר טבע המלאכים: ועי"ז מיושב ג"כ קושית התוספות, מה שהקשו מה סיוע יש לר' חננאל ע"ש, אבל לפי מה שכתבתי הכל ניחא, כיון שראינו שאמר מיום שנבראתי לא הגיע זמני לומר שירה, משמע מיום שנברא ואילך לא הגיע זמנו לומר שירה אבל ביום הבריאה כיון שמשיג ענין חדש, ראוי ונכון לשיר לה' שירה חדשה, כן נמי בשלשה כתות מלאכים שנבראים בכל יום אומרים שירה בשעת יצירתן, כל אחד לפי השגתו וטבעו, כמ"ש רבינו פ"ב מה' יסה"ת שעשרה כתות המלאכים כל אחד השגתו למעלה מהשגת כת השני ע"ש וזה נכון:

*עוד* חוב עלינו לבאר דעת רבינו, בהשגחה, ולהראות כי דעתו היא דעת התורה, ולדחות דברי הטוענים נגדו כמו הרש"ט בספר האמונות וכדומה, והנה שיטתו פי"ז לשלישי מס' המורה שכל דרכיו של הקב"ה משפט ועושה ופועל לפי חכמתו, וחלילה לו מעול לא יענוש אך את המחויב והראוי לעונש, ודיעה זו הוא דעת התורה ג"כ אל אמונה ואין עול צדיק וישר הוא וכן חז"ל גזרו אין מיתה בלא חטא, ואין יסורין בלא עון, וכן דעתם במשנה במדה שאדם מודד מודדין לו, והאריך שם בהרבה ראיות, שזה דוקא באישי מין האדם, ומה שמשיגם מטוב ועד רע, רק בו נמשך אחר הדין, שלא כדעת אריסטו שגזר שהכל הוא במקרה, אבל בשאר בעלי חיים כ"ש הצמחים וזולתם, דעת רבינו ז"ל שאין כאן השגחה פרטיות שנאמין שזאת העלה שנפלה מן האילן היתה בהשגחה מהש"י, ולא שזה העכביש טרף זה הזבוב בגזרה מאת הש"י, אבל אלו כלם אצלו במקרה ע"ש באריכות, ומה שמצאנו בדברי חז"ל הקב"ה יושב וזן מקרני ראמים עד ביצי כנים היינו כל המין כלו, והאדם כיון שעיקר חשיבותו הוא מצד מדעו ושכלו וכחותיו אשר נתגלו בכל רגע ע"י נטיותיו החפשיות, ואינו עומד בכל עת במצב אחד, אך הוא הולך מחיל אל חיל ממדרגה למדרגה, ומתאמץ לעלות על במתי ההשגה, אשר הוא כסולם מוצב ארצה וראשו מגיע שמימה, וכל אחד נבדל ונפרד מזולתו לפי כח ההבנה אשר לו מתולדתו, וע' מ"ש הרב בעל העקרים פ"ב לשלישי, דמפ"ז לא נאמר ביצירת האדם למינהו כמו בשאר בעלי חיים, יען האדם אין לו שלימות במין רק הוא שלם באיש, וכל איש בפ"ע הוא עולם מלא, וע"ז אמרו חז"ל (סנהדרין ל"ט ב') כל המאבד נפש א' מישראל כאלו מאבד עולם מלא, וכשם שאין פרצופיהן דומים זה לזה, כך אין דעתם דומים זה לזה, וכ"א נפרד מחברו בכח השגתו אשר נאצל לו ממרומים, וכל איש בפ"ע הוא מין פרטי כי עקר שלימותו, הוא רק מצד נשמתו אשר תופיע בקרבו, וראה מ"ש הרב מהר"י מוסקאטי בספרו נפוצות יהודה מאמר ישראל גוי אחד שהטעם שאסרה התורה למנות את ישראל, הוא ג"כ כי גדר המין להקיף פרטים שווים ממין אחד, ולהכניסם תחת מנין אחד, להראות כמה אחדים יש לנו ממין זה, אולם בבני אדם אשר שלימותם תלוי באיש, וכל אחד הוא עולם בפני עצמו אין נופל עליהם שם מנין מפני שנפרד איש אחד מזולתו בחכמתו והשגתו, וכל איש ואיש מושגח בפרטות:

*ועפ"ז* בארתי ג"כ הכתוב יבש חציר נבל ציץ ודבר אלהינו יקום לעולם, ואם נדקדק במקרא יקשה מדוע לא תפס הנביא דברים היותר חזקים ומוצקים, כמו כסף או זהב ברזל או נחושת וכדומה, שגם הם אינם עומדי' לעד והזמן מכלה אותם, וגם המה כאפס ותוהו נחשבו יעבורו ויחלופו, ודבר אלהינו יקום לעולם, אכן לדעתי נראה, כי כל הטבעים אפי' היותר חלושי' אשר בין לילה היו ובין לילה אבדו, בכל זאת טבעם אשר הוטבע בהם מתחלת היצירה לא תשתנה, ואם במשך ימי החורף יבולו עלהם, הנה באביב הבא מריח מים יפרחו ויעשו פרי, כי השם נתן בהם קיום להתחדש כפעם בפעם, ובעת הצמיחה והגידול המה נבראים בפועל, ובזמן אשר ישליך השם קרחו על פני הארץ קיום טבעם בכח, ועוד העמקים ילבשו נאות דשא, וע' מורה פ' כ"ח לשני מענין כחות העולם, וע' ירושלמי פ"ק דברכות דרשת ר"ל על מאמר אלה תולדות השמים דתולדות השמים המה בשעת הבריאה פעמים בכח פעמים בפועל, וע"ז אמר הנביא יבש חציר נבל ציץ, היינו אף אם הדשאים האלה יבשו ויבולו כרגע, הנה דבר אלהינו אשר באלו הצמחים ר"ל הכח הטבעי אשר נתן בהם להתחדש בכל שנה הכח הזה עומד וקיים לעולם: וזה פי' המקרא בקהלת מה שהי' כבר הוא, ואשר להיות כבר הי' והאלהים יבקש את נרדף, ר"ל שכל חוקי הטבע הם קיימים לעד ולא יטו מנתיבתם ואלהי' יבקש את נרדף שיהי' הפרטי' רודפים זה אחר זה לפנות מקום למי שיבא אחריהם, ויהי' פושטי' צורה ולובשי' צורה, ומשתנים בכל עת רק למראה עין וכח אלהי אשר בהם באמת יקום לעולם, ע' מורה פ' כ"ח לשני ואבן עזרא שם:

*ועתה* נתקיימה שיטת הרב ז"ל שכל הנבראי' חוץ האדם יש להם רק השגחה מינית והמין נשאר מתמיד לנצח, אבל ב"א אשר נבראו בצלם ובדמות, כל איש פרטי הוא מין בפ"ע לפי כח השגתו, ולפי עוצם חכמתו והכרתו, השגחת השי"ת דבוקה בו: ועוד הוסיף רבינו ז"ל פנ"ב לשלישי למורה לבאר דבר זה ביתר שאת, כי לפי עוצם ההשגה והעבודה ושיעור כל בעל שכל, כן תהי' בו ההשגחה, ואיש אשר עומד תמיד עם ה' מוכן לקבל צורות העליונות, הנה לא יאונה לצדיק כל און, כי השגחה עליונה דבוקה בו תדיר, ועיני ה' אל יראיו להצילם מכל מחלה ופגע, וכל הרעות שקרו להחסידי' והקדושים, היו רק בעת שהתרשלו מעבודתם ופנו להבלי עולם פסקה השגחת השם מאתם, ואירע להם מה שאירע, אכן בעת העבודה וההשגה ודבוקתם בה', השגחתו חופפת עליהם לשמרם מכל התלאות ומקרי הזמן הרע, וראה מ"ש מזה בהערה השלישית לפ' רביעי במאמר תפארת למשה דברים יקרים לדעתי, ועל טענות הרש"ט ממה שקרה לר' עקיבא שנהרג בעת היותו מקהיל קהילת ברבים, כתב הר"מ אלשקר כי ר"ע שאני שכך עלה במחשבה, וביאור הדבר נ"ל דאמרינן (מנחות כ"ט ע"ב) שמשה רבינו ראה שהי' שוקלין בשרו של ר"ע במקולין, אמר זו תורה וזו ושכרה א"ל שתוק כך עלה במחשבה והכונה בזה דכבר פי' מה שאמרו חז"ל במרד' בראשית, טוב מאוד זה המות, טוב מאוד זה הפרעניות, ובמעשה בראשית לא נאמר טוב מאוד רק בעת שנגמרה הבריאה בכללות אבל בחמשה ימי' הראשוני' לא נאמר רק כי טוב לבד, כי כל דבר בפ"ע יש בו דברי' המזיקים, אמנם בכלל הבריאה הכל נברא לצורך, כמ"ש במדרש פ' אחרי ובמדרש קהלת ויתרון ארץ בכל הוא, ואפי' דברי' שאתה רואה יתרון בעולם הן המה בכלל הווייתו של עולם, ר"ל שהשלימות והחכמה בבריאה אינה נראית אך בכללות הבריאה, ומפ"ז נאמר וירא אלהי' את כל אשר עשה והנה טוב מאוד והוא כמ"ש למעלה כי בפרטים יש גם דברי' מזיקי', אבל בכללות כל הבריאה קשורה מכל הפרטי' יחד כגוף אחד, והבנין יקר וחזק מכל צד בסידור נפלא, כלו יפה אף נעים, וע' רמב"ם במורה פ"י לשלישי וז"ל ולזה ספר הספר אשר האיר מחשכי העולם, וירא אלהי' את כל אשר עשה והנה טוב מאוד, עד שמציאות זה החומר השפל לפי מה שהוא עליו מחיבור המחייב למות ולרעות כלם, כ"ז גם כן טוב להתמדת ההויה והמשך המציאות בבא זה אחר זה, ולזה פי' ר' מאיר והנה טוב מאוד זה מות לענין אשר הערינו עליו עכ"ל, והנה במעשה הנראה לעיני בשר, אחר שאין בנו כח לראות טובת הכלל כלו ולא יתראו נוכח עינינו רק פרטי הדברי' בפ"ע, ולכן יעלה על דעתנו שהרעות בעולם הם יותר מהטובות, אולם אחר שהשם רצה שהעניני' יהי' רודפי' זא"ז, נדע בנפשנו בבינה יתירה כי הרעות הם רק למראה עינינו, אולם לפי עוצם חכמתו וידיעתו כל היגונות והצרות העוברות על ראשינו המה טובות מוחלטות, ולכן כאשר ראה מרע"ה עניינו של ר"ע, צוח ואמר זו תורה וזו שכרה, אמר לו הקב"ה כך עלה במחשבה, היינו בעת שהיתה המחשבה על הבריאה, והעולם בכלל היה מצויר לפני, ידעתי והבנתי כי ההכרח יחייב שתעל' רעה זאת בגורלו של ר"ע מה שאין באפשרות לקרוצי חומר להשיג זאת כיון שאנו רואים רק המעשים הפרטים, אבל בעת שהיתה המחשבה הכללית על כל המעשים, הנה הכל עשה יפה בעתו:

*והנה* הראי' על ההשגחה כבר הראה רבינו הרמב"ם בהקדמתו לפי' המשניות בביאור המאמר אין להקב"ה בעולמו רק ד' אמות של הלכה לבד, שמזה שאנו רואים שכלל ~הבריאים~{הברואים} מוכנים לצורך האדם, קצתם להמציא לו מזון וטרף, וקצתם לצורך הנאת האדם ולצורך לבושו, והרבה בע"ח מועילים לב"א לרפואתו, וגם הרבה נבראו לבער ולהמית החיות הדורסות והארסיות אשר לא הי' קיום לעולם על ידם, וע"ז אמרו ג"כ חז"ל שבת ר"פ המצניע כל מה שברא הקב"ה בעולמו לא ברא דבר לבטלה, וע' ירושלמי ברכות פ' הרואה אליהו שאל לר' נהוראי מפני מה ברא הקב"ה שקצים ורמשים בעולמו, א"ל עוד יש בהן צורך זבוב לצרעא פשפש לעליקתא וע' מדר' פ' אחרי ומדרש קהלת פסקא ויתרון ארץ בכל הוא, שכל הברואים אשר אתה רואה שהם יתרון בעולם כלם לצורך נבראו, ולדעת הרמב"ם ז"ל זאת היתה חכמתו של שלמה שדיבר על החי' והבהמה והעוף ומן האיזוב אשר בקיר ר"ל שהראה פנים מסבירות על גודל הצורך שיש בעולם לאלו הדברי', וראה גם ברשב"ם (ב"ב קל"ד ע"א) שזה שאמרו על ריב"ז שהי' יודע שירת דקלים, ר"ל שהי' יודע ומכיר טבעם ומה צורך יש בעולם בהם, עכ"פ ראינו באותן הנבראים לקצת מהם יש סבה קרובה, וכל אדם יחזה הצורך הגדול שיש לעולם בהם, ולקצת מהם סבה רחוקה, והם באו בשביל דברי' אדרי' הכרחים וכל זה מורה על פועל ברצון ובדעת, וכי לא נפלו כל הדברים האלה במקרה ובהזדמן, רק כלם בחכמה ובתבונה נעשו, והשי"ת הוא למעלה מהזמן, וכמו שהכיר אותם, בעת הבריאה וידע מה שיעשה בהם, כן גם עתה השגחה מינית דבוקה בכל בעל חי, כי אין בחוק השי"ת זמן מוגבל אשר נוכל לומר כי השגחתו היתה רק בשעת הבריאה, ולא עתה אחר שכבר נעשו ונבראו, ובכל אשר נשים עינינו נראה הנהגה מסודרת, מורה שהשם מחדש בטובו בכל יום תמיד מעשה בראשית, שהיסוד והטבע הקבועה בהנהגת העולם מאז, הנה למעיין החוקר היטב יראה כי הנפלא מן הנפלאות הטבע הוא כי יתדמו לעינינו כאלו יתנהגו בטבע מוטבע, וכל הדברי' אשר אנו רואים בעולם בכלל נסים נסתרי', ובפרט למי שמתנהג ע"פ התורה, עיין דברי הרמב"ן פ' ויגש באריכות לענין יוכבד, מה שטען על הראב"ע, ובפ' וארא על פסוק ושמי ה' לא נודעתי להם, שכל אלו נתראו בטבע כאלו עולם במנהגו נוהג, וראה במורה פכ"ד לשלישי מענין הנסיון בביאור הכתוב פן ינחם העם בראותם מלחמה ושבו מצרי', ויסב אותם אלהי' דרך ארץ פלשתי', כי המנוחה תסיר הגבורה והעמל יחזק את לבבם וע' בראב"ע שם, ראינו אף שהתנהגות מרע"ה עם ישראל היתה כולה חוץ לטבע, אולם כלם מפני הצורך עשאם והי' נסים נגלי' ובהסבת דרך המדבר היו נסים נסתרים:

*ואין* לך ראי' היותר עצומה על השגחה הפרטית, יותר מן קיום אומה הישראלית אשר עמדה נגד הזמני' הסוערי' לכלותם מעל פני האדמה, וכמה מן העמי' הקדמוני' נמחו שמותם, וזכרם נשכח מעל פני תבל בכל אשור פרס מדי יון ורומי אשר משלו בכפה בגאון וגובה לבב, אולם אנחנו אשר מעולם אנחנו המעט מכל העמים, מורדפים בלי חשך השלכנו מארץ אבותינו והלכנו מגולה אל גולה, ותמנו מלהיות אומה מיוחדת, הנה עם כל אלה שבט הרודה לא פצעה ולא הרסה, רק הגוף והדברי' החצוני' של האומה, אבל חיי הרוחניות היא השגת השכליות ודיעות אמתיות, עודם אצלנו ת"ל בטהרה ובהדר תפארת, נשאנו אותם בכל מקומות פזורנו כל כלי יוצר עליה לא יצלח, וכל לשון קמה עליה למלחמה הרשיעה, זאת נחלת עבדי ה' כלה רוחני לא תשמע קול נערה, ונחנו לא הגענו מעולם לממשלה גדולה כמו יתר המלכים, ובעוד שהיתה עדיין העולם שמם, ויון ורומי היו מערת פריצים ומלון רוצחים, ובמנין אנשים עוד לא באו, כבר הי' נמצא אצלנו סדר יחוסנו, מאיזה מקום טהור נחצבנו, וחוקי' ומשפטי' ישרים וצדיקים, משלימים הנפש בדיעות ולשון רחבה להתהלך בה הן דרך שיר והן דרך סיפור, וכן ספרים וחיבורי' רבים מתעסקי' בעניני חכמה וחקירה בהשגחה וכדומה, ובעת אשר גדלו והצליחו היונים הלכנו כבר בגולה, וכן הרומים הגלו אותנו גלות שלימה ולא השאירו שריד לנו בארץ מגורנו, היינו ללעג ולקלס עם בזוי ושסוי בין השכנים, והנה עכ"ז המה תמנו גועו מעל פני האדמה, ואנחנו גוי מקדם, עם ישן נושן, קטן בלאומי' נותרנו בחיי הרוחני אבי כל יושבי תבל בלימוד דעת מציאת ה' ושאר אמונות טהורות ומי לא ידע כי אך יד ה' תעשה זאת, והשגחתו חופפה עלינו בכל עת ורגע:

*יותר* מזה ראינו כי בהתנהגות הטבע הנה הזמן יעשה את שלו להרוס הענינים היותר חזקים, מכלה את כל במריצתו, ואנחנו נותרנו עד היום ולא נשתנו יסודות התורה והמצות מרוח הזמן, וזה ג"כ כונת רבינו בס' המורה פ' כ"ט לשני על הכתוב כי הנני בורא שמים חדשים והארץ חדשה הנני בורא את ירושלים ועמה משוש, כי האמונה באלהים והשמחה בהאמונה ההוא הם שני ענינים, אי אפשר שיסורו ולא ישתנו לעולם ממה שהגיע אליו, ואמר כמו שענין האמונה והשמחה תמידים וקיימים, כן יתמידו זרעכם ושמכם, ואמר אח"ז כי כאשר השמי' החדשי' והארץ החדשה אשר אני עושה עומדים לפני נאום ה', כי פעמים ישאר הזרע ולא ישאר השם, כמו שתמצא אומות רבות אין ספק שהם מזרע פרס או יון, אלא שלא נודעו בשם מיוחד, אבל כללה אותם אומה אחרת, וזה ג"כ אצלי הערה על נצחות התורה אשר בעבורה יש לנו שם מיוחד עכ"ל, הנה ביאר רבינו בקצרה כל מה שדברנו עד כה, שע"י התורה אנחנו מצויינים בין האומות וכמו שהמושכלות המה נצחים כן גם אנחנו עומדי' לעולם נגד הזמן, וכל הענינים הטבעים המסבבי' אבדן האמה לא פעלו אצלנו מאומה, ואולם השגחתו ית' הגן עלינו תמיד, והפיזור הנפלא והנורא למד דעת את כל האומות ממציאות עצם רוחני, ממציא כל נמצא איננו גוף ולא כח בגוף, וגם מאפשרות הנבואה ותורה משמים, ובה' נשים מבטחנו בתקוה הנכונה כי הזרע הנזרע בדמעה ובבהלה תעשה פרי למעלה למעלה לתקן עולם במלכות שדי, וכל יושבי תבל יכירו גדולות ה' ויהללו שם תפארתו, וכלם יעשו אגודה אחת לעשות רצונו בלבב שלם, ולא ישא עוד גוי אל גוי חרב נוקמת בעניני האמונה, כי תמלא הארץ דעה כמים לים מכסים:

*עוד* זאת דעת רבינו בהקדמתו לפי' המשנה ובספר היד פ"ג מיסה"ת ובמורה פי"ג לשלישי, שרק הצמחים והבע"ח וכל מה שבעולם השפל הזה כלם לצורך האדם נבראו, אולם הגלגלים ומכ"ש המלאכים המה במעלה יותר גדולה מן מעלת האדם וז"ל במורה, ולא תטעה בנפשך ותחשוב שהגלגלי' והמלאכי' מדרגתם מעוטה, הנה כבר התבאר לך מדרגתינו הן גוים כמר מדלי, ובחן עצמך ועוצם הגלגלים והכוכבים והשכלים הנפרדים, ואז יתבאר לך האמת ותדע שהאדם יותר שלם ונכבד מכל מה שיהי' רק מזה החומר לא זולת זה, וכשתערוך מציאתך למציאות הגלגלים כ"ש למציאות המלאכי' יהי' פחות המעלה מאד מאד, אמר הן בעבדיו לא יאמין וגו' אף שוכני בתי חומר, וכן הן בקדושיו לא יאמין ושמים לא זכו בעיניו, אף כי נתעב ונאלח ע"ש, וראה במה שדחה הראב"ע בפ' משפטים דברי הגאון ר' סעדי' שהחזיק בדעה זאת, שהאדם הוא נכבד יותר מן המלאכי', וטען עליו הרבה טענות מובאות בס' של"ה מאמר נקרא בעשרה מאמרות ובכ"ח ח"ד הכותב והמגיה לא הזכירו מדברי השל"ה מאומה, שקדם להם בהעתקת דברי הראב"ע הללו, עכ"פ שניהם הרמב"ם והראב"ע שניהם בשיטה א' עומדים שמעלת הגלגלים והמלאכים היא יותר גדולה ממעלת האדם, והא דמצאנו בפ' חלק שהצדיקים גדולים מן מלאכי השרת, וכן מה שהביאו ממדרש פ' וישלח שהנשמר גדול מהשומר, כבר פי' הראב"ע, שיש ב' מיני מלאכי', וכן הסביר גם רבינו בס' המורה פ"ו לשני כי יש ב' מיני מלאכים, מלאכים עומדים כגבריאל ומיכאל שאמרו עליהם במדרש פ' וישלח כלהו מחלף ואנהו לא מחלף, ואותן המלאכים הקיימים באיש ביו"ד מעלת הקדש שרפים ואופנים ואלו מעלתם גדולה ממעלת ב"א, אכן אותם המלאכי' אשר יתחדשו בכל פעם ומיוחדים רק לצורך האדם, לשמרו מכל צרה בודאי פחותה מעלתם הרבה ממעלת בני אדם כיון שלא נבראו רק לצרכם, וחז"ל דברו רק מאליו המלאכים הנבראים בכל פעם לא מאלו המתמידים:

*עוד* צריכין אנו להחזיק טובה לרבינו במה שהרחיב הדיבור בענין הידיעה והבחירה בשמונה פרקים בהלכות תשובה להראות כי ידיעת השם יתברך איננה מכרחת הבחירה, אך היא חפשית ונתונה בידי האדם להימין או להשמאיל וז"ל בה' תשובה, ואני מבאר לך עיקר גדול שממנו תדע ליישב כל הפסוקים גם הסותרי' לעיקר זה שהבחירה חפשית באדם וכתב בה"ג ואפשר שיחטא אדם חטא גדול או חטאים רבים עד שיתן הדין לפני דיין האמת שהוא הפרעון מזה החטא כו' שמונעין ממנו התשובה, ואין מניחין לו לשוב מרשעו כדי שימות ויאבד בחטאו, וכן הי' ענין פרעה וסיחון, וענין אשר נאמר באליהו, ואתה הסיבות את לבם אחורנית, כלומר שמנע מהם דרכי התשובה והאריך בזה ומסיים מה זה שנאמר ועבדום וענו אותם ארבע מאות שנה הרי גזר על המצרים לעשות רע ולמה נענשו, הוא לפי שלא גזר בפי' על מצרים, רק אמר בארץ לא להם, ולי נראה דרך אחר בזה ולישב גם דברי התרגום פ' יתרו על פסוק כי בדבר אשר זדו עליהם, שת' הן בפתגמא דהוי חשיבו מצראי למידן ית ישראל ביה דנינן, וכבר התעורר המרש"א בח"א פ"ק דסוטה מדוע אחז התרגום פה מה שהרשיעו המצרים במחשבה, ונראה דכבר ידוע הוא שהרשע הוא מטה זעמו של השם ית', לפרוע על ידו מעוברי רצונו כמ"ש הנביא הוי אשור שבט אפי ומטה בידם זעמי, וכן נאמר פלטה נפשי מרשע (שהוא) חרבך, ממתים (שהם) ידך לפרוע ע"י את פועלי און, וכן ויאמר המלך מה לי ולכם בני צרויה, כי ה' אמר לו קלל את דוד ומי יאמר מדוע עשית כן (שמואל ב' ט"ו) כי בלי ספק הוא ידו ושליחו של הקב"ה לקלל ולבזות אותי, והשם גזר עלי כן, וע' מורה פמ"ח לשני שהביא אלו הסבות והמסובבים כלם נתהוו ברצונו והונח בלשון כאלו ה' אמר להם וצוה אותם ע"ז, אחר כי הוא ית' העיר את לבבם לסבה הגלויה אצלו, והנה תורתינו נתנה סיבה על ריחוק עמון ומואב על דבר וגו' ואשר שכר עליך את בלעם בן בעור וגו' לקללך, ולא אבה ה' אלהיך לשמוע אל בלעם ויהפוך ה' אלהיך לך את הקללה לברכה (דברים כ"ג) וכבר העירו המפורשים שסיום הפסוק שלא אבה ה' אלקיך לקללך אינו ענין להסבה על הרחקתם, וזה הוא ענין בפ"ע ועקר הריחוק הוא על אשר שכרו בלעם בן בעור לקלל אתכם, אכן אחרי שידענו שהקב"ה דן את העכו"ם על מחשבה רעה אע"פ שלא בצעו זממם, עיין תוס' (סוף פ"ק דקידושין ל"ט ע"ב) ד"ה מחשבה [^7]: והנה ראינו שדוד מנע מלענוש את שמעי בן גרא מפני שהשם אמר לו קלל, ובלי ספק שהשם רצה כן, ואין על שמעי שום משפט עונש כיון שנעשה ברצונו ית', כן אם הי' בלעם מבצע זממו והי' באמת מקלל את ישראל בפועל והרע להם באמת, הנה השם אמר לו קלל, ובלי רצונו לא נעשה שום דבר, וא"כ אין על בלעם והשוכרים אותו שום משפט חרוץ, אחרי שעושים שליחותו של הקב"ה, אכן עתה שראינו כי לא אבה ה' לקללך כי אהבך ה' אלהיך, ואין כאן שום שליחות שלמעלה, רק בלעם והשוכרים אותו חוטאים בזדון לבכם ומחשבתם הרעה בבחירה חפשית, ולא בצווי המקום כיון שלא עשו ידיהם תושי', לכן בצדק ראוי להם משפט העונש והרעה הזאת, יען שחטאו בבחירה ולא בהכרח השליחות כיון שלא נתקיימה מחשבתם הרעה וה' לא אבה לקללך, וכן גם בפרעה מלך מצרים במה שהרע לישראל בפועל, הנה כבר גזר השם על ישראל בין הבתרים, ובלי ספק היה שלוחו של הקב"ה, וחרבו הקשה לפרוע מישראל, אולם על אותן הענינים שבדה מלבו להרוג כל הבנים הקטנים ויתר הרעות העצומות אשר לא נתקיימה מחשבתו, ולא באו לידי מעשה, ע"ז לבד ראוי להעניש כיון שאין כאן שליחותו של מקום אחרי שמחשבתו הרעה לא עשתה פרי, ואין זה רק זדון לבו וחטא בבחירה, ולכן מצד זה הוא ראוי להעניש, ולכן מפרש התרגום כי בדבר אשר זדו הן בפתגמא דהוו חשיבו מצראי למידן ית ישראל ביה דנינון, ר"ל על אותן הרעות שלא הי' רק במחשבה לבד ולא באו לידי מעשה מעולם, על אלו נדונו אחרי שחטאו בבחירה רעה ולא במעשה, ואינם שלוחים בדבר זה וזה נכון:

*עד* הנה דברנו מתועלת ספריו ודעותיו האמתיות של רבינו ז"ל, אשר כלם המה ע"פ התורה והקבלה הנכונה, ורק ע"י בירור אלו הענינים פעל להורות דרך לנבוכי זמנו, ואם גם אנשי דורינו יתנו לב ע"ז לבנות בנין אדיר ע"פ יסודי הדת אשר קבע לנו, נופל לקוות כי גם אנחנו נרפא, ובפרטות אם נדע החוב המוטל על רבני הדור כפי שרמזו לנו חז"ל, במאמר אשר אני מציג לפניך פה אזי התקוה נכונה כי ירוח לנו: אמרו (פ"ק דב"ב ח' ע"ב) על קרא והמשכילים יזהירו כזוהר הרקיע זה הדן דין אמת לאמתו, וכתבו התוס' לאפוקי דין מרומה, וע' טור ח"מ סי' א' היינו לאמתתו של דין לאפוקי דין מרומה ומצדיקי הרבים ככוכבים לעד זה מלמדי תינוקת, וביאור הדבר נ"ל דלשון משכילים היינו משכילים לאחרים, וידענו שרקיע הוא אויר שעל פני השמים, ואינו מאיר מעצמו רק פושט צורה ולובש צורה כפי המאורות אשר יאירו בו, ובעת אשר השמש תזרח ביפיה והדרה אזי דרך הרקיע יבואו לנו ניצוצ{י} השמש, וראה מ"ש מורה פכ"ח לראשון ופ"ד לשלישי, בביאור הכתוב ותחת רגליו כמעשה לבנת הספיר כי לבנת הנאמר בכאן איננו מראה לבן, רק מראה לובן ספירית נעדרת מכל המראות, ומפ"ז היא עלולה לקבל כל המראות אשר יאירו, כן השיגו ענין החומר הראשון שהוא נעדר מכל צורה ומפני זה נתאחדו בו הצורות כלם ע"ש, והדיין הדן לאמתתו של דין, אינו דן מעצמו מאומה רק כפי אשר מקבל מאור התורה אותו המשפט מגיד להאנשים אשר ישימו מבטם בו, כי המשפט לאלהים הוא, ויוצדק עליו המשכילים לאחרים יזהירו בזוהר התורה כזוהר הרקיע, שהם אינם מאירים מעצמם, רק מריקים עלינו אור אשר מקבלים מאורות העליונים, כן הדן דין אמת לאמתתו של דין, כפי החקים הקבועים לנו בתורת משה, הנה אינו אומר דעת עצמו כלל, רק מגיד מה שעלה במצודתו להבין בתורה ואת אשר ק{י}בל מאורה הוא מורה לב"א בלי גרעון ובלי העדפה, וזה רק בדן דין אמת לאמתתו של דין, אולם בדין מרומה אשר הרשות נתונה ג"כ כבד הדיין לדון שלא ע"פ ד"ת רק בהוראת שעה, ואם אמנם כי הרשה הדיין מפי התורה לדון כרצונו וכפי הכרע דעתו, הנה עם כל זה בזה האופן הוא דן ומורה כפי דעתו ולא כפי אשר מקבל מאור התורה, ואינו דומה לזוהר הרקיע שהרקיע בטבעו אינו מזהיר כלל מעצמו, וכאן עקר המשפט יוצא מפי החכם ולפי חות דעתו לבד הענין נחתך, ומפ"ז אמרו דהמשכילים אשר כזהר הרקיע מזהירים, הם אלו אשר דנין דין אמת לאמתתו של דין. ודנין כפי התורה, ולכן הדיין והשופט איננו רק בבחינת מורה ומלמד מה שקבל ולמד מהתורה, ונצוצי התורה יביאו לנו דרך איש זה, וכן כללו חז"ל גם כן בזה הענין גם גבאי צדקה, כח הוא ג"כ אינו רק מחלק המעות שנתנו לו האנשים המתנדבים, ואסור לשנות מדעת הנותנים לתת לצדקה אחרת:

*ומה* שדרשו שם ומצדיקי הרבים כככבים לעד, אלו מלמדי תינוקת כגון ר"ש בר שילת, לדעתי הכוונה כאן ענין מושכל, כי לפי ההשקפה הראשונה נראה שהמלמד לתינוקת ולילדים הרכים אשר שכלם אינו שלם עדיין, ואינו מבושל כל צרכו, הנה יזיק לחינוכם אם המחנך הזה הוא איש חכם ונבון, כי יוכל לחשוב על הרבה ענינים קשים מאד לפי ערך הילדים לקבלם, ולדעתו הם קלי העיון ויעבור עליהם במהירות ובחיפזון רב, ויחשוב שגם הילדים אשר ישמעו לקולו מבינים ג"כ ככל הצורך, אחר שהדברים קלים הם אצלו, ובין כך יהיו הילדים האמונים משוללי ראשית דרבי הלימודים, נעורים וריקים מכל, אולם מצד השנית חכמת חינוך נערים הוא חכמה מפוארה להבין ולמצוא דרך ישר ונאות לפי השגת הנער המתחנך, ולפי מזגו והרכבתו ולפי ערך שנותיו, ובאיזה דרך ישכון אור להבינו בנקל ולהעלות אותו מעלה מעלה, לנטוע על תלמי לבבו פרי תבונה, ועל איזה אופן ישכיל ויצליח בלימודו, וכשם שאין פרצופיהן ודעתן של בני אדם דומים זה לזה, כן ענין החינוך אינו שוה לכל הילדים, להוציא יקר מזולל הלא המה הכחות הנטועות בו להוציאם אל הפועל, ולכל ילד וילד ולכל נער ונער ענין החינוך, צריף להיות ע"פ דרך מיוחד וכמו שאמר הכתוב חנוך לנער על פי דרכו, גם כי יזקין לא יסיר ממנו, ור"ל שיחנך את הנער לאט לאט ע"פ טבעו ומזגו, ואז יפעל החינוך הזה כי אותן הקנינים שהקנה בנפשו עד זקנה ושיבה ישארו אצלו, ואותו השלימות שהשלים נפשו בימי ילדותו לא יסעו לנצח ממנו, רק נשארו קנין נפשו לעולם:

*ועל* זה רמז ג"כ בקהלת ויותר שהיה קהלת חכם עוד למד דעת את העם, והכוונה שהוא לא היה כשאר חכמים גדולים שאין בכחם ללמד את חכמתם, רק לאנשים חכמי לב אשר בגילם, אבל לפני ההמון הרב לא יוכלו ללמדם ולהבינם עומק הדברים, כי נלאה שכלם להבין זאת ומחטיאים בכל עת המטרה, אך גם המעלה הזאת היתה לו שיותר שהיה חכם, לא נמנע ללמד ולהועיל גם להעם, ויותר שאסף בחפניו חכמה ותבונה עוד למד דעת את העם ג"כ, מפני שהבין האופנים והדרכים איך להכשיר החכמה, שתכנס גם בלב העם, וחכמתו עמדה לו בזה להכיר תכונת האנשים האימונים על ברכיו ומתנהלים ע"פ חכמתו:

*והנה* ידוע שככבים סתם הם ככבי הנבוכה, הגדולים בכמותם הרבה יותר מהשמש. אך מפני גודל המרחק מאתנו אין אורם מבהיק לנו כ"כ, ונראים לעינינו כקטנים בגולמם, אף שלפי האמת המה עולמות בפני עצמם ולכל א' וא' מיוחדים הרבה כוכבי לכת כידוע, - ועפ"ז נ"ל ג"כ לבאר דברי חז"ל (פסחים ב' ע"א) הללוהו כל כוכבי אור, מכלל דאיכא כוכבים שאינם מאירים, ומשני הא קמ"ל דאור כוכבים נמי אור, ופרש"י ודקא קשיא לך כו' לאו למעוטי ככבים שאינם מאירים דכל ככבים יש להם אור, וליכא למעוטי מידי ע"ש, ונראה דהמקשה סבר דכל הככבים מאירים, אולם יש הרבה ככבי נבובה אשר מפני גודל המרחק לא יבא אורם אלינו, וא"כ נגד בני אדם חלושי הראות, המה ככבים שאינם מאירים, וע"ז השיב לו התרצן, הן אמת שאין האו' מגיע אלינו ומ"מ יש לכל ככב אור מעצמו וככבי אור המה, רק מצד התרחקם אינם מגיעים אלינו כ"כ, - כן ההכרח למלמדי תינוקת שלא יהי' נבערים מדעת, ויחשבו שגם זה מספיק לפי ערך הילדים הרכים אך באמת מוכרחים להיות חכמים גדולים, רק בעת החינוך ישפילו עצמם וירדו מעט ממדרגתם, למען יוכלו לחנך את הנערים לפי דרכם ולפי ערך השגתם, ויהי' המורה חכם ומבין לעצמו, ולפני הילדים יתראה כקטן ומוכשר לעבודתו, ולכן אמרו חז"ל ומצדיקי הרבים כככבי' לעד, היינו מלמדי תינוקות כר"ש בר שילת שגם הוא הי' באמת חכם גדול, חבר לרב ושמואל, והי' מלמד תינוקת, ובלי ספק בעת שהיה עוסק במלאכתו, ידע האופנים המועילים לאשר אותם, למען יעשו פרי ויצמיחו תהלה במסיל' ההולכת מול בית אלהים ודמה אותם התנא לככבי' שהם עליוני' ומאירי' מצד עצמם, רק מגודל המרחק כחגבים הם בעינינו,

*וכן* מה שאמרו חז"ל שם ורבנן מאי כתיב בהו ואוהביו כצאת השמש בגבורתו, נ"ל ג"כ לבאר ע"פ מה שאמרו חז"ל פני משה כפני חמה, פני יהושע כפני לבנה, וידועים הם דברי רבינו בפ"ט מה' יסה"ת, על הכתוב לך אמור להם שובו לכם לאהליכם, ואתה פה עמוד עמדי, שהעם אע"פ שהי' במעמד הנבחר נביאים ומשיגים, עכ"ז אחר עבור ימי הגבלה שבו לחומרם ולצורכי גופם, ואז כלה להם מעמדם המעולה, אכן משה רבינו ע"ה הי' תמיד עם ה', וגם בעת שעסק בצרכי גופו עסק בהם ע"ד החכמה, כמו שביאר רבינו ז"ל בפ"ד מה' דיעות, וראה מורה פט"ו לראשון בביאור ומלאכי אלהים עולים ויורדים, כי הסולם הוא סולם ההשגה, ומלאכי אלהים הם הנביאים, עולים מעלה עלי סולם ההשגה, אולם אח"כ תבא הירידה, כי הם שבים אל המורגל כי קרוצי חומר המה, ולכן אף יהושע נדמה ללבנה כמו שהלבנה אחר שאין לה אור מעצמה, רק מה שמקבלת מהשמש, הנה הצד מהלבנה אשר תקבל נצוצי השמש תזהיר בשחקים, והצד השני הוא עכור ואפל, וכן היתה גם השגת יהושע ונבואתו, אע"פ שבזמן שהיה עולה בסולם הנבואה והשגה, היה אור מאיר, בכל זאת בזמן שעסק בצרכי גופו שב לאוהל הגוף והחומר, ולהנהגת כלל אנשים אשר בעפר יסודם, ולא כן משה עבד ה' אף בעת שעסק בצרכי גופו, היה תמיד עם ה' והיה תמיד במדרגת עולה לא במדרגות יורד, ולכן נאמר אצלו גם אז בעת שב כל העם לאוהלם, ואתה פה עמוד עמדי ולכן נדמה לשמש כיון שהוא אור מעצמו ונוגה לו מסביב, ולא לבד בשעת השגה, אך גם בעת שעסק בצרכי גופו היה אור לו ועמר בסוד ה', ומפ"ז אמרו כאן ורבנן, היינו המורים המלמדים בעם והוקמו על בישראל לתורה ולתעודה, אצלם לא תספיק המעלה כמעלת הרקיע וככבים, שיהיו רק מקבלים ואמצעיים אשר על ידם יבואו זהרי האור לנו, ויתראו לפני העם כקטנים, רק צריכים להיות בעצמם גדולים, מלאים זיו החכמה ומפיקים נוגה תבונה מכל עבריהם, ואור חכמתם יאיר על כל פני תבל ויתראו כן גם לפני העם, ושפטו העם משפט צדק בכל פעם, כפי הצורך ונחוצת הזמן, כפי הנראה להם מחכמתם והכרע דעתם ולפי הוראת השעה, על אלה לא נאמר כזהר הרקיע כאשר הוכחתי לעיל, רק כצאת השמש בגבורתו, נוגה להם מסביב מכל צד ועבר לעשות לטוב להעם המתנהלים לרגלם:


[^1] *הגה* והנה ראיתי ברמב"ם פי' המשנה פ"א דפיאה וז"ל "וענין מה שאמרו אדם אוכל פירותיהן בעוה"ז והקרן קיימת לעוה"ב, הוא מ"ש לך כי המצות כלם נחלקים בתחלה, על שני חלקים, חלק א' במצות מיוחדות לאדם בנפשו, במה שיש בינו ובין הקב"ה, כגון ציצית תפילין ושבת וע"א, וח"ב במצות התליות בתועלת בני אדם קצתם עם קצתם, כגון אזהרה על הגנבה ואונאה, וכגון הצווי באהבת איש את חביריו וכבוד חכמים וכו', וכשיעשה האדם המצות המיוחדות לנפשו, מה שיש בינו ובין בוראו תחשב לו לצדקה, ויגמלהו הקב"ה לעוה"ב כמ"ש בפ' חלק, וכשיעשה האדם המצות התליות בתועלת בני אדם זה עם זה, כמו כן תחשב לו לצדקה לעוה"ב - לפי שעשה מצות הקב"ה כאלו קיים מצות סוכה ולולב - וימצא טובה בעוה"ז בעבור שנהג מנהג טוב בין בני אדם, כי כשנהג מנהג טוב, ינהגו אחרים כמנהגו, ויקבל כמו כן שכר מהענין ההוא, וימצא הפירות מוכנים לטובתו ג"כ, ויבא לו תועלת עצמו לבסוף, ולדעתי זה הוא ענין שאמרו חז"ל (ברכות דף ח' ע"א) גדול הנהנה מיגיע כפו יותר מירא שמים, דאלו כאן כתיב אשריך וטוב לך, אשריך בעוה"ז וטוב לך לעוה"ב, ואלו התם וטוב לך לא כתיב, והנ"ל דהנה אמרינן (סנהדרין כ"ט ע"א) שב בני הוה כפנא ואבבא אומנא לא הוי חליף, ואמרו ג"כ בסוף קדושין אין עניות מן האומנות, והאדם בטבעו יש בכחו לחיות חיי עונג, ואינו חסר בעצמו מכל מה שנצרך אליו, אולם בתנאי שלא ירדוף אחר המותרות ושעי כסף, אך יספיק עצמו במיעוט, כמ"ש במשנה פת במלח תאכל, ומים במשורה תשתה ועל הארץ תישן כו', אשריך בעוה"ז וטוב לך לעוה"ב, היינו שאם ירגיל עצמו במדת ההסתפקות, יועיל לעצמו בשתים, אחד כי גופו יהא בריא אולם, ולא ישחית נפשו במאכלים המתוקים לחיך ומשברים את הגוף, וגם הדברים ההכרחיים מגיעים לו לאדם מבלי טורח ועמל, וע' מורה פי"ב לשלישי, שכל הצער והרוגז אשר מגיע לאדם בעוה"ז, הוא מפני שהרגיל עצמו במותרות, ובבקשת מה שאינו הכרחי אליו, ומפ"ז כבד עליו הענין לקבצו, אולם הדברים היותר הכרחיים למחיתו הם נמצאים אצלו תדיר, וזה כוונת הכתוב אולת אדם תסלף דרכו ועל ה' יזעף לבו, וכן נאמר אלהים עשה את האדם ישר והם בקשו חשבונות רבים והחשבונות ההם הביאו אליו אלו הרעות בזה שנותן עיניו במה שאינו שלו, ואח"ז צועק על ה' כי לעמל נולד ורע במגורתו, ובאמת רק רוע ההרגל גרם לו הרעה, וכן אמרו ג"כ (יומא ט' ע"א) יראת ה' תוסיף ימים, זה מקדש ראשון שלא הי' בו רק ח"י כהנים גדולים, ושנות רשעים תקצורנה זה בית שני ע"ש, הרי שעיני ה' משוטטות על הצדיקים להאריך ימיהם, אחרי שהם חיים חיי עונג, ויאחזו במדת ההסתפקות, ומפ"ז שלום והרוחה באהלם, לא יחסר לנפשם כל טוב ומברכים על הרעה כשם שמברכים על הטובה, אכן הרשעים יתנו לבם לכל מחלה ופגע אשר יקרה אותם בחיי הבלם, יען הרגילו עצמם מאז להתענג בתענוגים, ולא יוכלו נשוא הרעה, ועי"ז יקצרו ימיהם, וראיתי מפרשים המקרא, מתוקה שנת העובד אם מעט אם הרבה יאכל, והשבע לעשיר איננו מניח לו לישן (קהלת ה' י"א) היינו שהעובד והנהנה מיגיע כפו, הנה שנתו ערבה לו מאד, כי אין פחד בעוני נגד עיניו, וגם ע"י העבודה והתנועה אשר יעשה תדיר נתחזק גופו ונשמר מחלאים רעים, אולם אין עשירות מן האומנות כמו מן המסחור, והעובד אינו ממציא לביתו רק כפי צורך ההכרחי ולא לשובע ומותרות, והקנאה אשר יש לו על חיי העונג והשובע של העשיר, תתעורר בלבו דאגה וגורמת לו רוגז ורקב עצמות, ולכן אמר מתוקה שנת העובד מצד עצמו, כי טרפו מוכן בכל עת לפניו, רק השבע לעשיר איננו מניח לעובד לישן, כי קנאת העובד על שבע העשיר תגזול שנתו, וזה פי' המאמר גדול הנהנה מיגיע כפי יותר מירא שמים, כי הנהנה מיגיעו ודורך בדרך התורה במצות שבין אדם לחבירו, כי יגיעת העבודה משכחת עון, ובפרט עבירות שביך אדם לחבירו כרדיפת הממון והשררה רחקו מאתו, וכן אמרו (פ"ג דברכות י"ז ע"ב) שמספידין על העבדים הוי אדם כשר ונהנה מיגיעו, א"ל א"כ מה הנחת לכשרים, כי הנהנה מיגיע עצמו הוא מרוחק מאוד מלגרום היזק לחברו, אחר שאין לו צורך גדול לזה, והוא במעמד כזה להיות נזהר מאד במצות שבין אדם לחבירו, וא"כ הוא גדול מירא שמים, כי הירא שמים לבד אינו אוכל פירותיו רק לעוה"ב, דשכר מצוה בהאי עלמא ליכא, משא"כ במצות שבין אדם לחברו, הנה הוא מקבל שכרן לעוה"ב כעל שאר מצות שבתורה כסוכה לולב וכדומה, וג"כ אוכל פירותיהן בעוה"ז ויפה לגוף כי הנהיג במנהג טוב בין אנשים, וגם אין עניות מצוי אצלו ופתו נכון לביתו בכל עת בלי יגון ואנחה: והנה דברים אלו שאם עושה מצות שכליות אזי שכרו כפלים, ומקבל ג"כ עליהם שכר כעל מצות השמעיות מובנים, ומפ"ז כתבו המחקרים התורניים שראוי לאדם להיות עושה המצות אשר השכל גוזר אותם, לא מצד היקש שכלי לבד, רק גם מצד התורה, עיין רמב"ם בח' פרקיו ואז יקבל עליהם שכר הן בעוה"ז הן בעוה"ב כעל שאר מצות השמעיות, וזה הפי' לדברי רבינו הא דאמרו במשנה סוף מכות רצה הקב"ה לזכות את ישראל לפיכך הרבה להם תורה ומצות, היינו הנחילם והרבה להם אותן המצות אשר היה עושה אותם האדם מבלעדי הצווי, רק מפני הכרע הדעת ולא הי' מקבל עליהם שכר, אבל עתה שנצטוה האדם עליהם, הנה מקבל שכרו כעל מצות השמעיות, לפיכך הרבה להם תורה ומצות ועשה מצות השכליות לשמעיות, כדי שקבלו שכר עליהם, וראיתי מפרשים ג"כ מ"ש בריש חגיגה אנשים באים ללמוד נשים באים לשמוע טף למה באים כדי ליתן שכר למביאיהם, היינו דשאל הטעם למה נצטוו להביא הטף שהרי בלא"ה יביאו הטף אתם, שאי אפשר להניחם בביתם, שהרי אנשים ונשים כלם נקהלים שם, ואין נשאר בביתם על מי להניח הטף, ובלי ספק יביאו אותם בעצמם, ולמה הי' צריך להזהרים על הבאתם, ואמר כדי ליתן שכר למביאיהם, היינו שאם הי' מביאים אותם מעצמם לא הי' להם שום מצוה בהבאתם, אבל עתה כיון שנצטוו ע"ז בפי', הנה קיימו גם בזה מצות התורה, ובמכלתא פ' בא מבואר בפי' כדי ליתן שכר למביאיהן להרבות שכר עושי רצונו, ועפ"ז נ"ל ג"כ לפרש מ"ש שם אשריך אברהם שראב"ע יצא מחלציך, כי באברהם נאמר והאמין בה' ויחשבה לו צדקה, וראינו שדרשו חז"ל ולך תהי' צדקה, אם אינו קונה משכון צדקה מנין מכאן לבעל חוב שקונה משכון וידענו שצדקה הוא ענין מותרות, שאינה מוכרחת בחוק הנותן, וגם כאן קשה מה היא הצדקה אשר נחשב לאברהם באמונתו, אולם כשנשכיל כי א"א הבין מעצמו מציאת הש"י כמ"ש לעיל, ואחז"ל שעשה לו הקב"ה ב' כליותיו והי' נובעות חכמה, ע' רמב"ם פ"א מהל' עכו"ם, ואח"כ נראה אליו ה' ואמר לו התהלך לפני והיה תמים, היינו שיש לך רשות להתהלך בשדה החכמה לארכה ולרחבה, אולם הי' תמים באמונתך שהגיעה לך במראות הנבואה, ומקומך אל תנח אף שיש לך ג"כ השגה שכלית, כמ"ש תמים תהי' עם ה' אלהיך לא תנסו אותו, והפי' שלא יהי' נשאר אצלכם שוס ספק ונבוכה במציאות והשגחת השם ית', כן המצוה והי' תמים אשר בא באברהם, מורה ג"כ ע"ז שיחזיק באמונתו ובהשגת הנבואה, וע' רמב"ן פ' לך שכתב והי' תמים הוא מצוה, ובכ"ז לא שמענו למצוה זאת שתהא נחשבת במצות בן נח כאשר שמענו אחר מתן תורה שחשבו מוני המצות, מצות תמים תהי' עם ה' אלהיך למצוה מיוחדת, והטעם נ"ל בכאן לא באה המצוה רק לאברהם אבינו לבד, כי אברהם בערך שאר העם לא הי' בבחינת שליח רק בבחינת מורה ומאשר ראה מו"נ פרק ס"ג לראשון, וגם לא השיגו העם בכלל אז בהשגת ההיקש ולא שמעו מפי הנבואה לעורר אותם על אמתת המושכלות, כמו שבא במעמד הנבחר, ומפ"ז אין מבוא ואפשרות למצוה זאת לכלול בה את כל בני נח, כי אצלם לא הי' אז מראה נביאות רק מראה שכליות, וגם לא נצטוה א"א מפי ה' להורות אותם בזה, רק מצד עצמו עשה כן, ומפ"ז אין כאן מקום לכלול מצוה זאת במנין מצות בני נח כמו שלא נמנה המצוה ליצחק גור בארץ הזאת, שלא יצא לחוץ לארץ והטעם כיון שלא באה המצוה רק ליצחק לבדו וזה נכון, והנה ראינו כי א"א השיג מצד עצמו והקש שכלו מציאותו ית', ומ"מ האמין מצד השגת הנבואה ולא רק מצד שהשיג בשכל, לכן נאמר והאמין בה' ויחשבה לו צדקה, כי יתרה עשה שהדברים שהשכל גוזר אותם עשה מצד אמונה וכיוצא בזה פי' הרב העיקרים ג"כ, והנה מאשר שדרשת ראב"ע כאן נגעה ג"כ לכלל זה, בכל המצות שההקש גוזר אותם אם נעשה אותם מצד אשר נצטוונו עליהם בתורה, נקבל שכר כעל שאר מצות, לכן נעשה אותם מצד מצות התורה ולא מצד שההקש השכלי גוזר אותם, אמר לו אשריך אברהם שראב"ע יצא מחלציך, שגם ראב"ע דורש ומסכים לדעתו של אברהם אבינו, אחר שראינו אצלו שנחשב לו לצדקה, על אשר הי' בידו להשיג מציאת ה' בהקשים הגיונים, ובכל זה קבע רק האמונה ליסוד, דשניהם לדבר א' נתכוונו להטיל עלינו חוב לעשות הכל מצד אמונה ומצות ה' ולא מצד השגת השכל לבד:

[^2] *הגה* במ"ש רבינו ז"ש שלמה בחכמתו מה זה יתכן אם נאמר שקהלת לא נאמר ברוה"ק רק מחכמתו של שלמה, נופל בטוב הלשון בחכמתו אבל לפי ההלכה דגם קהלת מטמא הידים מפני דברוה"ק נאמר, וע' ברמב"ם פ"ט מהל' אבות הטומאה שיר השירים וקהלת מטמאין ואע"ג דהם חכמתו של שלמה, ואם כי יש לישב אחר שהם מחכמתו ג"כ, נופל הלשון אמר בחכמתו אע"פ שמטמאין הידים, אבל ספרי הנביאה וכתבי קודש דהמה רק ע"י נביאה ורוה"ק לא מצד חכמה, לא יתכן הלשון אמר דוד בחכמתו אמר ישעיה בחכמתו, אבל דברי רבינו פ"ג מהל' ת"ת הי"ב תמוהים, שכ' וכן אמר שלמה בחכמתו התרפית ביום צרה צר כחכה, והרי קרא זה במשלי הוא, ומשלי לכ"ע ברוה"ק נאמר - אכן ראיתי כי אדונינו הרמב"ם ז"ל אשר דורך תמיד בעקבות רבותינו ז"ל לא סר מלהשתמש אף בלשונם, ומצאתי הרבה פעמים גם חז"ל דברו בלשון זה (ברכות ד' ע"א) ואף שלמה אמר בחכמתו אם חכם לבך ישמח לבי גם אני (ובסוטה מ"ד ע"א) ואף שלמה אמר בחכמתו הכן בחוץ מלאכתך ועתדה בשדה לך (וע' סנהדרין ק"ב ע"ב) א"ל הקב"ה עתיד שלמה בנך שיכתוב בחכמתו היחתה איש גחלים בחקו, ועל קהלת מצינו ג"כ הרבה פעמים ראה שבת קנ"א וקנ"ג, וע' בבאר שבע בחי' לסוטה שהניח הדבר בצ"ע:

[^3] *הגה* וכן אחשוב כי זה כונת הכתוב לעשות רצונך אלהי חפצתי ותורתך בתוך מעי (תהלים מ' ט') שמספר כי חפץ בכל לב לעשות המצות בפועל אף שהרמזים אשר רמזה עליהם התורה ע"י מצות הללו שמורות בתוך מעי, הנה בכל זאת רצונך אלהי חפצתי לעשות גם בפועל:

[^4] *הגה* וע"פ מ"ש מדברי הרמב"ם ז"ל, בטעם שעשו ב' כרובים כדי שלא יטעו העם שהם צורת אל הנעבד, נ"ל עפ"ז לבאר מאמר תמוה לרבים, מ"ש ריש לקיש (שבועות ט' ע"א וחולין ס' ע"ב) מה נשתנה שעיר של ר"ח שנאמר בו לה', אמר הקב"ה שעיר זה יהא כפרה על שמעטתי את הירח, וכבר מפורסם שאגדה זו יש לה לב ואיננה מובנת כפשוטה, ור' אלפסי טרח ג"כ להבין אותה קצת, ולדעתי נראה לבאר הדברים בהקדים דברי הרמב"ם במורה פמ"ו לשלישי וז"ל, והנה ראיתי להעירך על ענין נפלא מאוד, והוא אמרו בשעיר חטאת לבד חטאת לה', מה שלא נאמר בשעירי הרגלים כולם, ולא בזולתם מן החטאות, וטעמו מבואר אצלו מאד, והוא שאלו קרבנות צבור המה עולות ונשרפות, ומפ"ז נאמר אשה לה' לא חטאת לה' או שלמים לה', מפני שהיו נאכלים כו', ולזה לא יצוייר שיאמר בשעירים חטאת לה' בהיותם נאכלים לא נשרפים כולן, וכאשר חשש שידמו בשעיר ר"ח שהוא קרבן ללבנה, כמו שהיו עושין המצריים מהקריב ללבנה בראשי חדשים, באר שזה למצות השם לבדו לא ללבנה, ואין לחוש זה החשש בשעירי הרגלים, ולא בזולתם, אחר שהימים ההם אינם ראש חודש ואין להם סימן טבעי {ש}יבדילם, אבל התורה נתנה אותם בהסכמה, אבל ר"ח של לבנה אינה מהנחת התורה, והאומות היו מקריבים בהם לירח וכו', ומפ"ז חידש הלשון בזה השעיר ונאמר בו עולה לה' להסיר המחשבות ההם, הנתלות בלבבות החולים חולים נאמנים עכ"ל, והנה הרב ז"ל לא הזכיר שקושיא זאת למה נאמר חטאת לה' הוא באמת קושית הגמ' בב' מקומות הנ"ל, וג"כ הביא תי' אחר שלא נזכר כלל בגמ', לכן נ"ל לכוין דברי רבינו בדברי הגמ', דראינו שבר"ח שהוא חג הטבעי וכל האומות יחוגו בו, מפני שהלבנה כלתה הליכתה בחדש ימים, ועתה התחילה הקפתה מחדש ומה שהוא בטבע כל ב"א משותפים בו יחד, אכן בשאר הרגלים שאינם רק חגים מיוחדים לאומתנו ע"ד הנסים שנעשו לנו בימים ההם, כיציאת מצרים וקבלת התורה, הנה לא הצריך שם לעשות כאן ענין מיוחד להבדילנו מן התועים, אחרי שענין החג עצמו הוא רק למה שקרה לאבותינו בלבד, ואין אומות אחרות עושים אותו מועד ויו"ט, ואינם משותפים אתנו בזה ועתה נבא לדברי הגמ' (חולין ס' ע"ב) דר"פ רמי כתיב שני המאורות הגדולים, וכתיב את המאור הקטן, ואמרו משום שא"א לשני מלכים שישתמשו בכתר אחד, אמר הקב"ה לירח לכי ומעטי את עצמך, וטענה הלבנה וכי בשביל שאמרתי דבר הגון אמעט עצמי, אמר הקב"ה הביאו עלי כפרה והיינו שאם היתה הלבנה גדולה בכמותה כמו החמה כאשר היתה בתחלת הבריאה, לא היה כאן מקום לטעות לא על החמה ולא על הלבנה לעשותן אלהית, אחרי שהם שנים כמ"ש בכרובים, כי שני ענינים דומים זה לזה א"א לטעות בהם, כי אלהית לא יסבלו הרבוי, וא"א לומר שאחד ברא השני אחרי שהם דומים זה לזה, ומי נתן לאחד כח על השני, וגם אם אחד בעצמו מספיק לאלוה, השני אך למותר כמו שידוע, מדברי הרב בחו"ה שער היחוד, אבל עתה שהלבנה נתמעטה הנה עי"ז טעו העמים שהשמש הוא האלוה, והלבנה היא ג"כ אמצעית, וע"י תגיע השפעה לעולם התחתון, ועתה על נכון אמרו בגמרא דלמה נאמר בשעיר של ר"ח שעיר לה' היינו כמ"ש הרמב"ם ז"ל, כדי להבדילם מאנשי מצרים, שהי' ג"כ מקריבים בר"ח לירח, ומי גרם להם זה, היינו הקב"ה במה שמיעט הלבנה, כי אם היו שניהם שווים כמו בתחילת הבריאה, לא הי' מקום לטעות לא לעבודת חמה ולא לעבודת הירח, לכן אמר הביאו עלי כפרה היינו שהשעיר של ר"ח שנאמר בו לה' להבדיל אתכם מן הטועים, אני גרמתי לכם במיעוט הירח, וזה נכון ודברי רבינו ז"ל עם דברי הגמרא עולים יחד בקנה אחד:

[^5] *הגה* ז"ל שם כבר ידעת כי כל מי שלא הגיע לו זאת הצורה האנושית אינו איש, אבל בהמה על צורת איש ותכונתו, אבל יש לו יכולת על מיני היזק וחידוש הרעות יותר משאר בעלי חיים, כי השכל והמחשבה אשר היו מוכנים לשלימותו, ישתמש מהם בתחבולות שונות המביאות רעות, לפ"ז יקרא האדם שאינו בצלם ובדמות מזיק, והיינו שהחיות הדורסות והטורפות לא יזיקו רק בנגיעת גשם בגשם, אבל בריחוק מקום אינם יכולים להזיק, משא"כ אדם רע מזיק למרחוק, אומר כאן והורג ברומי, כותב בעיר אתת, ומכה ופוצע ומבזה בעיר אחרת, וע"ז כוון נותן התורה ארור מכה את רעהו בסתר והיא על לשון הרע, כמו שהביא רש"י שם שמורה על איסור מלשינות, ועפ"ז בארתי הכתוב (תהלים כ"ב ט"ז) פצו עלי פיהם ארי' טורף ושואג הנה כבר ביארו חז"ל ספ"ק דב"ק, החילוק בין טורף לדורס, טורף היינו שטורף והורג תחלה ואח"כ אוכל, ודורס ר"ל שאוכל כמו שהוא חי, וכבר ידוע מה שאמרו חז"ל (חולין נ"ג ע"א) וכן הוא בש"ע יו"ד סי' נ"ז דהיכי שנכנס דורס בין הצאן חוששין לכולם משום דריסה, אולם אם קטע ראשו של אחד מהם נתכשרו כלם, משום דנח כעסו ולא ידרוס האחרים, והנה בכל ספרי קודש מצאנו על הרוב כתוב השאגה קודם הטריפה והוא ג"כ מטעם זה שעיקר השאגה והכעס הוא קודם שטורף, אבל מיד אחר שביצע זממו נח כעסו ואינו מתאוה לדרוס ולטרוף עוד, לא כן כעס אנשי רשע אשר לעולם בל יאמרו די ואף אחר שעשו את אשר חשבו לעשות עוד לא נח כעסם. ארור אפם כי עז, וכל עוד נשמתו בו בהאיש הזה, אשר שמוהו למטרה לחצי שנאתם, לא יניחו ולא ישקוטו להדפו ולרדפו, והנה ההבדל בין שניהם, כי החיות הטורפות צריכים מעשה ונגיעת גשם בגשם ולהזיק בידים ולכן אחר שגמרו פעולתם נח כעסם ג"כ, אכן אנשים רעים פועלי און כיון שאין מזיקים אך באמירה וכתיבה בעלמא, הנה בזה לא יעשו מעשה גדולה כזו, אשר על ידיהם ישיבו מכעסם, ואף אחר שבצעו זממם לא יניחו מרגזם פיהם כקבר פתוח יורי זיקים וחצי מות וכל אחד יאמר הלא משחק אני, וזה כוונת המשורר פצו עלי פיהם, היינו אחרי שכל רעתם אשר עושים הם רק בדברי פיהם ברכילות ולה"ר כתבי שטנה ומלשינות. לכן הם כארי' טורף ושואג ר"ל שכבר טרף ועשה חפצו, ועם כל זה הוא עדיין שואג לטרוף עוד, כי לא נח כעסם ורגזם ע"י פעולתם, אחרי שכל רעתם הוא רק בדיבור לבד:

[^6] *הגה* ועפ"י העקרים שנתבארו למעלה יתבארו ג"כ דברי הגמרא (ריש תענית ב' ע"א) ג' מפתחות לא נמסרו בידי שליח והם בידו של הקב"ה של חיה ושל גשמים ושל תתיית המתים, וכבר השתדל הרב בעל העיקרים מאמר ד' פ"ח לבאר זה וז"ל, והראי' השנית על השגחה היא הלקיחה ממציאות המטר, וזכרה אליפז במענה א' ואליהו במענה ד' שא"א שיתקיים העולם השפל בלי מטר, ובכ"ז א"א לייחס הוויתו אל הטבע, לפי שאינו דבר מתמיד כשאר חקי הטבע הנמצאים בגולמם, והם מתנועעים אחר החוק אשר ניתן בהם מעת הווייתם, וזה לא יתדתה בכל שנה על אופן אחד ובזמן א', אבל הוא בא בזמנים מתחלפים ובפנים שונים דרך פלא, ואינו מתנהג על מנהג אחד ולא בדרך טבע ג"כ, ואחר שנפסק זמן מה וגבר היובש לא היה ראוי שיתלחלח האויר פעם שנית ולהעלות אדום, וזה שיורה שאין הויות הגשם בזמנים מתחלפים בפעולת הטבע, ובפרט אחרי שראינו בקצת מחוזות לא יתראה המטר לעולם, הרי נתבאר לעינינו פעולת השגחה ברצון רוצה, אשר עיניו פקוחות לטובת מין האדם וקיום בע"ח וצמחים לצורכם, למען יחיו וירבו ויעשו פרי ע"י ירידת המטר, ע' אברבנאל בפי' לירמי' ה' ע"ק ולא אמרו נירא נא את ד' הנותן גשם ויורה ומלקוש שהאריך בזה וכן בסוף זכרי' האריך ג"כ שהמטר מופת על ההשגחה, ולזה אמרו בסנהדרין ובתענית ג' מפתחות לא נמסרו ביד שליח, והכוונה שאינם מתנהגים עפ"י טבע הקבועה בהם, רק הם בידו של הקב"ה, של גשמים (שאינו בטבע) ושל חיה ושל תחה"מ ר"ל שאין בכל אלו ענין טבעי כלל, רק ענין השגחה המגיע בכל עת ברצונו, נתראה בהם ע"ש כי הוא האריך הרבה בזה, ומה שנ"ל בביאור מאתר זה לישר כל המעוקלות וליישב הסתירות ולהסיר גם קושיות התוס' כאן, נ"ל כבר הבאתי דברי רבינו במורה פ"ו לשני שיש שני מיני מלאכים, מלאכים עומדים כגבריאל ומיכאל והם הנקראים שכלים נבדלים או נפרדים, ועוד נקראים כל כוחות הטבע בשם מלאכים, כי הם שליחים לענינים אשר נקבעו בראשית הבריאה, וע"ז אמר הכתוב עושה מלאכיו רוחות משרתיו אש לוהט. ואמרו במדרש דמיכאל וגבריאל לא מחלף וכלהו מחליף והכוונה דמיכאל וגבריאל וכדומה הם שכלים נבדלים נפש בלי צורה קיימים תמיד באיש. ועוד שאר כל הכחות הטבעיות נקראו ג"כ מלאכים בשיתוף השם, ועל כח הטבעי אמרו חז"ל אין מלאך אחד עושה ב' שליחות, כי כל כח מיוחד לפי טבעו אשר ניתן לו בראשית יצירתו, ומזה הצד נקראו הגלגלים והככבים ג"כ מלאכים ע"ש, והנה ראינו עולם כמנהגו נוהג ע"פ חוקי הטבע. ורק דרך פלא מחדש השם מופתים יוצאים מגדר הטבע, וכ"ז לטובת עמו ישראל, והתנהגות העולם כמנהגו וטבעו נקרא בלשון חז"ל מסירה בידי שליח, ועיין מורה פ"ה לשני שזה שבא בתורה אשר חלק ה' לכל העמים, הכוונה שהוא שמם אמצעים להתנהגות העולם, והנה ראיתי לחכם אחד אשר לא מבני עמינו, שכ' כי אין לך מופת חותך על השגחה פרטיות המתדבקות בעולם התחתון, יותר ממציאות ב"א זכרים ונקבות בשוה, וזה לעומת זה עשה אלהים, אחר שידענו שאין זה בכח האדם ובידו שילד זכר או נקבה, רק הוא מקרה אשר קרה, ואינו הולך אחר חוק קבוע, והמקרה לא יתמיד, ומה זה שאנו רואין החשבון מצומם תמיד, ובעיירות קטנות אע"פ שיולדו בשנה אחת, רוב זכרים או רוב נקבות, הנה אחר עבור שנים מעטים נעשה החשבון מדוקדק זכרים ונקבות במספר אחד, ואף במקומות אשר נושאים נשים הרבה ביחד, הנה אין זה רק מנת השרים והפחות אשר יביאו להם ממדינות אחרות, אבל היצירה הוא תדירית זכר נגד נקבה, וע' עקדה פ' נצבים שער צ"ט וז"ל כי לא ישוער שיתבטלו כל האנשים בהסכמה מוחלטת מצד בחירתם בביטול פרי' ורבי', ואע"פ שאחד מעיר יבחר כזאת, אבל לא כל מתי חלד, ולזה נכרת הברית בינו ובין הבורא ית' ברית עולם אשר לא תשוער הפרתו בצד מהצדדים, שעקר ריבוי מין האדם איננו חוק קבוע, שהרי אפשר שיחליט פרטי אחד בדעתו שלא יהיה נושא אשה, בכ"ז הכלל כולו כמנהגו נוהג ע"י השגחתו ית', וכן שווי המין זכרים ונקבות אינו ג"כ בטבע האדם ולא בכחו, ועכ"ז השווי הזאת הוא תדירה, כי הוא נמשכת אחר רצונו ית': ותחיית המתים הוא בודאי ענין נס גמור, שהשם יתחדש נס כללי וטבע אחרת בכל מין ב"א, וראה במאמר תחיית המתים לרבינו ז"ל באריכות וזה הוא ענין השלשה מפתחות שלא נמסרו בידי שליח, דהכוונה שאינם מתנהגים ע"פ הטבע הקבועה, רק הם בידו של הקב"ה, של גשמים שאינו בודאי בטבע קיים, כמ"ש לעיל בשם העקרים, וכן ענין קיום המין, ומה שכל איש כוסף להוליד בנים ובנות ולהיות לעזר לקיום המין האנושי, אע"פ שיש בידו של כל אחד ואחד להחליט בדעתו שלא לישא אשה, וכן מה שהנולדים הם בשוה זכרים ונקבות, ולא נתמעט מין אחד בשום פעם ותמיד מוציא מין את מינו לקחת לו עזרתו, וזה הוא ענין חיה שכוונו חז"ל שגם מפתח זה הוא בידו של הקב"ה ורצונו, אע"פ שהוא כלו רק מקרה, מ"מ הדבר הולך ונמשך רק אחר רצונו הפשוט, ותח"ה הנה בכאן בודאי אין שום שליחות והתנהגות טבעי, רק חידוש המציאות ע"פ חוקים חדשים, כמ"ש בב"ר הקב"ה בונה עולמות ומחריבן הדין הניין לו והדין לא כו', ובזמן התחיה ג"כ יחדש השם טבע חדשה, וע"ז נאמר כי הנני עושה שמים חדשים והארץ חדשה, וזה יהיה רק ביד הקב"ה בעצמו:

*ומה* שאמרו (תענית י' ע"א) ארץ ישראל משקה אותה הקב"ה וכל העולם כולה ע"י שליח. א"י שותה מי גשמים וכל העולם מתמצית א"י שותה, הכוונה דעיקר ירידת המטר בא"י, הוא רק ברצון רוצה שלא ע"פ חוקי הטבע, אולם שיהי' שאר ארצות שותות מן המים שנשארו בעבים, או מה שבא להם דרך תהום ומחילות ע"פ חוקים טבועים בתחלת יצירת זה בטבע, רק עיקר ירידת המטר הוא ע"י הקב"ה בעצמו, אולם לענין שיהי' העבים מתמצים והמטר יבוא גם לשאר ארצות, יוכל להיות שיש באמת טבע צפונה על איזה אופן יבואו המים כפעם בפעם לכל אפסי ארץ, ולזה אמרו כל העולם שותה ע"י שליח והכוונה ע"י חוקים נטועים ומיוחדים לזה מאז:

*ועפ"ז* מיושב ג"כ קושית התוס' בריש תענית שם, דהקשו דהכי אמרי' דגשמים ותח"ה לא נמסרו לשליש רק הם בידי הקב"ה בעצמו, (ובסנהדרין קי"ג) אמרינן דמפתח של גשמים ושל תח"ה נמסרו לאליהו ולאלישע שהחי' מתים, ונענו על הגשמים, אכן לפי דברי רבינו הגדול ז"ל, מה ששנה ושלש בח"פ שהקדים לאבות ובמס' אבות עצמה, על המשנה עשרה דברים נבראו ע"ש בין השמשות, ובמאמר ת"ה באריכות וביותר ביאור במורה פ' כ"ט לשני וז"ל שהחכמים ז"ל רואים בנפלאות כלם שהם בטבע על צד אחד, וזה שאמרו רז"ל כי כשברא השי"ת זה המציאות והטביעו על אלו הטבעים הנמצאים אצלנו, שם בטבעים אלו שיחודש בהם כל מה שיהא נצרך להתחדש לשעה, כמו שאז"ל תנאי התנה הקב"ה עם הים שיקרע לפני ב"י, אר"י לא עם הים בלבד התנה הקב"ה אלא עם כל מה שברא בששת ימי בראשית, הה"ד אני ידי נטו שמים וכל צבאם צויתי, אני צויתי על הים שיקרע, ועל האור שלא יזיק לחנניה מישאל ועזרי', ואת האריות שלא יזיקו לדניאל ואת הדג שיקיא את יונה כו', הרי לפנינו דהתנאי היה מדובק בכל הטבעים משעה שנבראו מאין ליש, שבעת שיצטרכו ישראל לעבור הים דרך צאתם ממצרים, או יצטרכו שימנעו כחות איזה שאר טבעים, אז יפסיקו מהם החוקים הקבועים בהם לשעה, וישבתו ממלאכתם וא"כ כל הנפלאות הם מצד זה בטבע הנטבע להם בתחלת הווייתן, וגם זה נקרא התנהגות ע"י שליח, אחרי שכל אלו הנפלאות נטבעו בראשית הבריאה ולא נתחדשו אז בעת שנתגלו לנו, וזה יתכן בכל המופתים של הנביאים כיון שעולם כמנהגו נוהג, והנפלאות הי' רק לשעתם לבד, אחרי תנאי הקודם, יקראו עי"ז מסורים בידי שליח, אבל לעתיד שיהיה טבע חדשה כוללת כל אישי המין וזה תהיה השגחה פרטיות ממנו ית', כיון שיתבטלו כל החוקות הנטועות עד כה, ויבואר אחרות תחתיהן א"כ אינם ע"י שליח רק הקב"ה בעצמו, והבן:

[^7] *הגה* ופלא הוא שרבותינו בעלי התוס' כתבו זאת מסברתם ומדעתם ובאמת מפורשים הדברים בירושלמי פ"ק דפיאה, ועיין הגהות מהר"י ברלין:
<h3>חלק שני</h3>
% חלק שני

%% תועלת ספרי הרמב"ם להשלמת חכמת התורה:

*והנה* כבר העירותי ע"ז כי דרכו של רבינו בחיבוריו, לא לבד להבין אותנו רק פרטי הדברים, רק הניף ידו הגדלה בכל פעם ללמד אותנו כללי חכמת התורה: ועתה נבא לסדר אשר נתן לנו רבינו בהקדמתו לפי' המשנה, וכבר בארתי במאמר תורה שבע"פ להחזיק דעתו אשר כ' ג"פ בספריו, פ"א מה' ממרים ובס' המצות ובהקדמתו לפי' המשנה שבדברי קבלה לא נפלה מחלוקת בשום פעם, וכל המחלוקת בה, מסיני, אשר פרטם הרב בחו"י סימן קצ"ב, הנה כבר נתן לנו רבינו כלל גדול בפי' לסוף עדיות שהל"מ באה בכלל שאליהו יסלק המחלוקת, ויסיר החמסים והרעות ויעשה טובות ובהלכה הזאת אין מחלוקת בשום פנים, רק באופן הרעות שיסיר נפלה המחלוקת ונפרדו הדיעות, דעת ר"י שיקרב המשפחות שנתרחקו, ור"ש ס"ל שישוה המחלוקת, וחכ"א שיעשה שלום בעולם, וכ"א דן בהכרע דעתו לפרש ה' סתומה המקובלת, וכן הי' ענין השיעורין שבאו לנו בקבלה מסיני בכותבות, בגרוגרות, כזית, כעדשה, כגרים, רביעית, טפח, אולם החכמים חלקו זאת מסברתם כותבות ליוה"כ גרוגרות לשבת וכדומה, וכבר נזכרה סברא זאת בס' יד דוד בשם חקרי לב, והבאתי דברי הירושלמי ריש פיאה וכל השיעורין לא חכמים הם שנתנו, (וע' עירובין ד' ע"ב) ורחץ בשרו במים שכל גופו עולה כהן, ושיערו חכמים מ' סאה, ראינו בתורה נכתב סתם שיהיה גופו עולה בהן וחכמים שיערו מ' סאה, (וע' חולין צ"ח ע"ב) נתינת טעם מזרוע בשלה מר סבר בשר ועצמות בהדי בשר ועצמות משערין, ומ"ס עצמות איסור היתר הן, (וע' יומא פ' א') שינה תורה במשמעה, ושינוי חכמים בשיעורם, ולשון המשנה פ"א דכלים מורה ע"ז הוראה שלימה הרימונים שאמרו. כביצה שאמרו, בכית שאמרו, ולשון שאמרו משמע שהחכמים חלקו השיעורים שבאו להם מקובל מסיני כל אחד לפי הכרע דעתו, זה לענין טומאה, וזה לטומאת משא, וזה לשתיית נזיר וע' תוס' (ביצה ז' ע"ב) הואיל וידענו ששיעור של זה לא כשיעור של זה נוקים ליה לשיעור כמו ביו"כ, ראינו שחז"ל חלקו השיעורין, וראה רמב"ם פי"א מה' טומאת צרעת ה"א דכל השיעורין של טהרת מצורע עץ ארז ארכו אמה ואיזוב טפח הלמ"מ הוא, ולדעתי רבינו הוציא זאת מירו' ריש פאה שאמרו דגם מעה כסף שתי כסף הוא בכלל השיעורין שבאו מסיני הה"ד לכלם:

*ודע* שהקושיא החמורה אשר הקשיתי שם במאמר תורה שבעל פה דף ב' ע"א בהערה מה מקשה הש"ס שיעורין דאורייתא והרי מצינו שיעור, גריס כעדשה, מעה כסף, שיעור שהוי במקדש, טפח, אמה, שאינם בכלל הקרא ארץ חטה ושעורה ועל אלו באה הלכה למ"מ והנחתי בצ"ע, מצאתי היום בירושלמי ריש ביכורים וז"ל מ"ד כל הפסוק לשיעורין והרי בהרת כגריס לית הוא מהם, כעדשה לית הוא מהם, ועיין בפיר' רא"פ שפי' דאיך אפשר לומר דפסוק לענין שיעור נאמר הרי יש שיעורין אחרים שאי אפשר לכוללם במקרא זה. ושמחתי מאד:

*ומ"ש* בספרי דף י"ח ע"ב בהג"ה לתמוה על בעל מרכבת המשנה שהגיה דברי רבינו פ"ב מהמא"ס הלכה י"ד שכ' כל השיעורין ומחלקותן הלמ"מ והרי בהלמ"מ לא שייך מחלוקת וכתבתי דפי' מחלוקתן היינו חלוקת הענינים, הנה מצאתי אח"כ בס' מרכבת המשנה שפי' ג"כ כזה, וסיים שהוכרח לכתוב כן אף ע"פ שהוא פשוט למען לא יתלו בו בוקי סריקו כי המגיה להרמב"ם סיים שבס' מרכבת האריך בזה ויחשוב המעיין שהוא הוא המגיה ס' הרמב"ם, לכן הודיע הגאון הנ"ל שאין עליו אחריות מזה שטעה איש אחד, שכינה ג"כ ספרו בשם מרכבת: אולם לפ"ז אחר שדעת רבינו שכל חלוקת השיעורין הוא ג"כ מסיני, א"כ הוא להפך מהכלל שכ' למעלה בשם חקרי לב, שחלוקת השעורין מסרה התורה להחכמים, וצ"ל שדעת רבינו שחלוקת שיעורים הראשיים כגון כזית וכותבת המה לשיעור אכילה, וטפח לשיעורי איזוב ולולב רק המה מסיני, אבל בענין אכיל' עצמה חלקו חז"ל אחר הכרע דעתם, כזי' לכל אכיל' איסו' וליו"כ ככותבות, וכן בענין טפח, שיעור איזוב טפח אחד, ולולב ארבעה טפחים, וההלכה מסיני היתה רק בחלוקה הראשית, איזה לשיעור משא, ואיזה להזאה, ואיזה לאכילה, וזה פשוט:

*ודע* עוד כי מצאתי חידוש גדול בדברי רבינו בהקדמה לפי' המשנה, שאחר ששנה ושלש ה"פ שאין מחלוקת בהלכות מסיני, כ' וז"ל וכן הרחיב הוא (רבינו הקדוש) על אנשי החכמה ומבקשיה ורבץ תורה בישראל. ואסף ההלכות ודברי החכמים והמחלוקת המקובלות מימות משה רבינו עד ימותיו ע"ש, והפליאה, נוראה ונשגבה איך היה אפשר לרבינו הקדוש, לקבץ המחלוקת מימות משה רבינו עליו השלום, אחר שכבר תקע רבינו ז"ל ליתר נאמן, שכל דבר שנמצא בו מחלוקת ידוע שאינו מסיני, ואם הכוונה על מחלוקת בדרשות שהי' נמצאות גם מימות מרע"ה, הנה כבר הוכחתי במאמר משפט הוראה, שמחלוקות כאלו לא הי' קיימות ולא נמשכו זמן ארוך ונפסקו מיד ע"י עמידה למנין, וכן כ' הרב ז"ל בעצמו, וז"ל וכאשר מת יהושע בן נון ע"ה למד לזקנים מה שקבל מן הפירושים ומה שהוציאו בזמנו מן הדינים לא נפל עליו מחלוקת. ואשר נפל בו מחלוקת פסקו בו הדין על פי הרוב זקנים ע"ש, ואנו מוכרחים להחליט שע"כ ט"ס נפל כאן ע"י שגגת המעתיק, וצ"ל ואסף ההלכות המקובלות מימות משה, ודברי החכמים והמחלוקת עד ימותיו, ובתיקון זה שבו הדברים על מכונם:

*ועתה* נבא לשלשה חלקים אשר חלק רבינו בהם כבל עניני הדינים והלכות הנמצאים אצלנו, ח"א) פירושים מקובלים מסיני ויש להם רמז בכתוב וזה אין בו מחלוקת, כגון אך ביום הראשון תשביתו שהוא ערב פסח, ועבדו לעולם היינו יובל, שחקרו חז"ל למצוא סמך לקבלה, בזה אפילו כשיבא אחד ויאמר כך שמעתי שומעין לו, ואפי' במנהגי המדינה, כמו בהך (חולין ז' ע"ב) מכאן לת"ח שאמר דבר הלכה שאין מזיחין אותו, פרש"י מזה שקבל רבי עדותו אע"פ שדבר תימה הוא שהרי מעולם נהגו איסור, מכאן שאין מזיחין ת"ח האומר דבר הלכה ע"ש. ואלו דיניהם דין תורה כמו שמצינו ריש מכות דלוקין את העדים בבן גרושה ובן חלוצה ואין כאן רק רמז במקרא ע"ש, וכן דרשינן (שבועות פ"א ע"א) מלקות לשבועת שוא, שנאמר כי לא ינקה ב"ד של מעלה אין מנקין אותו אבל ב"ד של מטה מלקים אותו ופוטרים אותו: ח"ב) הלכות מסיני שאין להם אף רמז רחוק בתורה, כגון גוד ולבוד וקשר של תפילין ודברי הר"ן פ' כלל גדול תמוהים מאד שכ' דאף על הלכה מסיני אין לוקין, והא דלוקין על ארבע אמות ברשות הרבים בשבת שאני דנסמך לקרא, וחוץ מזה יקשה מהך (נזיר כ"ט) דאם הלכה בנזיר ניחא שפיר דמותר לאכול מליקה, וכן בהך דערלה הלכה ספיקא אסור (קידושין ל"ט) ע' רמב"ן בס' המצות שורש ב', הנה סותר הר"ן דברי עצמו (סנהדרין דף פ"ח) בסוגיא דפוצעין ראשו בגזרין כתב דאם הוא הל"מ ניחא העונש על תושבע"פ: ח"ג) הם הדינים שהוציאו דרך סברא ודרך הסברא הוי כמפורש בתורה (כתובות כ"ב) מנין לפה שאסר הוא פה שהתיר, ומקשה הש"ס למה לי קרא סברא הוא, וע' (ב"ק דף מ"ז ע"ב) מנין שנזקקין לתובע תחלה, סברא הוא מאן דכאיב לי כאיבא כו' הרי דדבר שיש לו סמך בסברא, שוב המקרא המורה ע"ז אך למותר הוא, וע' ריש זבחים אב"א סברא ואב"א קרא (פסחים כ"ח ע"א) שכל ענין רוצח דיהרג ואל יעבור הוא מסברא, דמאי חזית דדמא דידך סמק טפי, והתורה כתבה כי כאשר יקום איש על רעהו ורצחו נפש כן הדבר הזה, הר"ז בא ללמד ונמצא למד, מה רוצח יהרג ואל יעבור אף גילוי עריות, הרי שהתורה עצמה סמכה הדרשא על ענין אשר לא הונח רק בסברא, וכן יש לנו טעם על חצי שיעור מפני חזי לאצטרופי ומפ"ז אסור מה"ת [^1] ובענין הסברא נפלה בכל עת מחלוקת בין החכמים רק בזמן קדמון שהיה ב"ד שלם וסנהדרי גדולה ישבה בלשכת הגזית והמה היו עמודי הוראה, לא הי' באפשרות שתתמיד המחלוקת זמן ארוך, ונחתך הדין ונפסקה ההלכה ע"י עמידה למנין, כמו שבארתי ענין זה על נכון במאמר משפט ההוראה עיין שם:

*עוד* השמיט רבינו כי נמצא מחלוקת, גם בדרשות באותן הדברים שאינן מקובלות מסיני, כגון ענינים חדשי' שאינם פי' המקרא, ובאו לנו רק מקל וחומר וגזרה שוה ושאר המדות הנדרשות, בכ"א נמצא אצלנו מחלוקת ברוב ענין, וע' ספר המצות שכ' וז"ל כבר בארנו בפתיחת חיבורינו פי' המשנה שרוב דיני התורה יצאו בי"ג מדות שהתורה נדרשת, ובזה נפלה מחלוקת ויש דינים ופירושים מקובלים אין מחלוקת עליהם ונסמכו לקרא דרך רמז ע"ש, אולם מ"ש שבדרשות יש מחלוקת ובהקדמה למשנה אינו אומר רק בעניני סברות יש מחלוקת, הנה מצאתי בתחלת ההקדמה שכ' וכל מה שקבלו הזקנים ממשה לא נפלה בו מחלוקת ומי שלא שמע מפי הנביא ע"ה מן הענינים המשתרגים הוציא דינים בסברות במדות י"ג שהתורה נדרשת, ובאותן שהוציאו יש דברים שלא נפלה מחלוקת אבל הסכימו, ויש מהם שנפלה מחלוקת בין שתי דיעות כו' כי מדות ההקש שע"ד ~התוכחות~{ההוכחות} יקרה בסברותיהם המקרה הזה כו' והלכו אחר הרוב ע"ש. הנה ראינו כי כל עניני דרשות מכונים אצל רבינו ז"ל כאן בשם סברות, אחר שכ"א מסביר מדעתו על הכרח הדרשה, או על המנע דרשה זאת: ודיניהם של הדרשות ד"ת להם ומכין וסוקלין ושורפין כמ"ש הרמב"ן שם מהך שאמרו בכריתות, אל תהי קל וחומר קלה בעיניך שהרי בתו לא נאמרה בקרא רק נלמד בק"ו, אך שאין להכניסם בכלל המצות, אחרי שהם בכלל דברי תורה עצמם, ואין מוסיפין בזה על המצות, וע' בס' יד מלאכי סי' ב' לענין אם אינו ענין שהאריך להוכיח שכל המדות י"ג ול"ב, וכל אלו הדרשות כאלו נכתבו בקרא הם ועונשין עליהם, וע' (יבמות ך"א) רצה הש"ס לומר דשניות נלמדו מקרא ושמרתם אח משמרתי, ומקשו בגמרא דאורייתא הוא ומשני דאורייתא ופירשו חכמים, ומקשו עוד כל התורה נמי פי' חכמים, ראינו מבואר דגם פי' התור' מקרי דאורייתא, והא דכ' הרמב"ם פי' המשניות סנהדרין פ"ד מיתות, דאסור להריח בשמים שעל אשה ערוה, אבל אינו חייב מלקות אע"פ שאמרו לא תנאף לא תהנה אף, לפי שאין לוקין מדרשא, ראינו לדעתו דאין חיוב מלקות על דברים שנלמדו מדרשות, אולם דברי רבינו ז"ל שלא בדקדוק הם, וצ"ל שאין לוקין על דרשות כאלו, מפני שאין דרשות אלו רק אסמכתא בעלמא:

*אולם* דע דמ"מ לענין הרבה ענינים, ראינו חומר בדברים המפורשים בתורה או בדברים מקובלים מסיני מאותן הדברים אשר נלמדו דרך הדרשות וחוץ אותן אשר הזכרתי בספרי מאמר תושבע"פ ך"ב ע"ב, עוד יש להוסיף כאן מה שראינו (סנהדרין ל"ג ע"ב) דטעה בדבר שהצדוקים מודים מחזירין לחובה, וכן בטעה בדבר שהצדוקים מודים לא נעשה זקן ממרא (סנהדרין פ"ה) וכן לענין קרבן הוראה אינו מביא בדבר שהצדוקין מודים, וע' ר"ן פ"ג דשבועות בנשבע לעבור על ד"ת בקום ועשה, אם הוא דבר המפורש בתורה אין שבועה חלה, אבל מה שהוא מדרשא כמו בהך דאסור לחבול בעצמו שלמדו מדרשא שבועה חלה, וע' ר"ן פ"ד דביצה מובא ברמ"א ה' יו"כ סי' תר"ח דבדבר שאין מפורש בתורה אע"פ שהוא דאורייתא, שייך מוטב שיהיו שוגגין ולא מזידין, אבל בדבר המפורש בתורה מוחין בידם ע"ש, וכן הוא דעת הרמב"ם דדבר הנלמד ממדרש לא חלה שבועה, וע' בש"ך יו"ד סימן רט"ז ס"ק י"א לענין תענית ר"ח ועיו"כ, אף על גב דהם מן התורה כיון דלא הוי רק דרשא, ועיין בספר יד מלאכי ח"א סי' קמ"ד שהביא בשם קנאה סופרים עשרה כללים בעניני דרשות ואסמכתות, ואין רצוני להאריך כי נכללים הם כבר בדברים האמורים למעלה, רק הביא שמה דבר חדש בשם המהרי"ק שורש קל"ט, וכן הרא"ש מובא בש"ס כתובות פ"ה, דאסור לנו לעשות דרשות מעצמנו שלא נזכרו בש"ס, ותמה על הרמב"ם דס"ל בשר מהלכי שתים בעשה מדכתיב זאת הבהמה אשר תאכלו ולא אדם ע"ש באריכות:

*ובעיקר* הדבר יש דיעות בזה, אם לוקין על הדרשות לרוב הפוסקים אין לוקין על שום דבר הנלמד מי"ג מדות חוץ מגז"ש בלבד, וקצת ראי' דהרי חצי שיעור נתרבה בריש פרק בתרא יומא מכל חלב ולא לקי, עיין רשב"א בתשובה סי' תרע"ט, וכן כתב הרמב"ם פ"ה מהל' מא"ס דאין לוקין על אכילת אבר מדולדל אע"ג דהוי ריבוי ממש, מ"מ לא הוי רק כח"ש גרידא שאין כאן דין מלקות, ועיין בהה"מ פרק כ' מהל' שחיטה דק"ו לא הוי אפי' איסור עשה, וראה עוד דברי הרמב"ם פ"ז מהל' מא"ס הי"ז דכתב דכל אלו החוטין האסורין משום חלב ודם אינם רק מדרבנן, ואפי' את"ל דהם מה"ת, מ"מ אינם רק כח"ש ואין לוקין עליהם והא דכ' רבינו שם בה' כ"א דבנמצא אחריו קרומי' מזהירין אותו שלא יזלזל באיסורין, ובנמצא אחריו חלב אפילו כשעורה מעבירין אותו, והרי קרומים אלו ג"כ דינם כח"ש, י"ל כמ"ש התוס' (שבועות כ"ב ע"ב) דאפילו את"ל דח"ש מקרי מושבע ועומד היינו משום דחזי לאצטרופי, אבל שלא כדרך הנאתן דלא חזי לאצטרופי לשיעור מלקות בשום פעם לא, ע' מ"ל פ"ה מה' יסה"ת, ה"נ קרומים אלו לא יכלו לבא לעולם לידי מלקות, ראינו דהרבה דינים נלמדו מקראי ומ"מ אין לוקין עליהם ובתשובה לח"א הארכתי בזה, ועיין תוס' (שבת ר"פ המצניע צ' ע"ב) ד"ה זרק טומא' לבי' המנוגע, שכתבו ג"כ דכזית שלם מאיסור עשה חמור מח"ש, אע"ג דעל עשה אין לוקין ועל ח"ש אין לוקין, מ"מ שיעור שלם חשוב עכ"פ במ"א, אבל ח"ש בכ"מ אין בו מלקות, וע' (תוס' שבועות כ"ב) דאפי' אי איסור עשה מושבע ועומד מקרי, כמו צדקה לעני, מ"מ ח"ש לא מקרי מושבע ועומד, וע' תשובת רדב"ז לענין המצוה לאכול ערב יום כיפור דכ' דמצוה זאת כיון דאינה רק מדרשא איננה מ"ע ובמנין העשין לא תבא [^2] ועיין ר"ן (נדרים ד"ד ע"ב) שכתב דהא דלענין הפרה מקשה הש"ס למה לי היקש תיתי במה מצינו, ולא הקשה ג"כ לעיל לענין ידות דלמה לי היקש תיתי במה מצינו, ותי' כיון דידות למלקות נמי איתא ועל מה מצינו אין לוקין ומפ"ז ילפינן מהיקשא, ראינו דעל שאר מדות חוץ מהיקש אין לוקין, דלא כדמשמע ממהרש"א סנהדרין דטעם דאין עונשין מה"ד, היינו דמחמת חומר לא נפטר מן המלקות, דהרי כאן במה מצינו נמי הדין כן דלא לקי, ואין כאן חומר מן הלמד ועיין פרי מגדים פתיחה הכוללת, ובספרו גינת וורדים שעשה מזה כלל מיוחד, אולם לדעתי נ"ל דכל היכי שהדרשה תבא לרבות דבר חדש כמו אבר המדולדל וחצי שיעור וכדומה, א"כ בודאי אין עונשין מה"ד על כל י"ג מדות נאמר, אכן היכי שהענין הנתרבה ע"י הלימוד הוא נכלל ג"כ בפשיטות המקרא, רק שהי' לנו סברא מבחוץ להוציאו מן הכלל, ובזה היכי שיש לנו לימוד שעדיין הוא בכלל המקרא, באלו הדרשות לוקין שפיר, והוי כמ"ש חז"ל בב"מ גילוי מלתא בעלמא, ואין זה בכלל אין עונשין מה"ד ועדיין צריך חיפוש וחקירה ואכ"מ:

*נשיב* למה שכתבנו למעלה מענין הדרשות, ואע"פ שהוכחנו שהדרשות הללו דבר תורה הם מ"מ החליט רבינו ז"ל בס' המצות שורש ראשון שאין לכלול מצות אלו במנין המצות, אחרי שבכלל הפירושים הם ודברי תורה עצמם, ולא נתנו למשה בלבד רק לכל חכם וחכם ניתן רשות להתבונן ע"פ המדות שהתורה נדרשת בהם, ומה שמוציאים מהם אינם מוסיפים על התורה בזה רק מראים שהתורה תרמז על ענינים אלו: ודברי סופרים לשיטתו הוא שם משתתף לשלשה ענינים: א) לאותן הדברים אשר הם הלכה למשה מסיני, ויש להם רמז במקרא, כמו מקצת השיעורין כזית מן המת, כזית מן הנבלה, וכעדשה מן השרץ, שהראיתי במאמר תושבע"פ דף כ"ג ע"ג שחז"ל הראו שיש להם רמז רחוק בתורה: ב) עניני הלכות אשר אינן הלמ"מ רק חכמי הדור הוציאו אותם בהקש קיים, ע"פ המדות הנדרשות המקובלות אשר יש להם ג"כ חומר ד"ת לענין עונשין של מיתה ומלקות: ג) ענינים שהם מדרבנן לגמרי כמו יו"ט שני של גליות, בשר עוף בחלב, נטילת ידים, ועיין (עירובין כ"א ע"ב) חדשים וגם ישנים דודי צפנתי לך, הללו ד"ת והללו ד"ס ע"ש ברש"י, חדשים דברי סופרים שנתחדשו בכל דור ודור לגדר וסייג, ראינו דגם תקנות וסייגים חדשים לגמרי נקראים ג"כ ד"ס, דבלא"ה אינם חדשים דאפי' הנלמדים דרך הדרשות הם מונחים בתורה, א"ו דהכוונה על אלו התקנות והסייגים שנתקנו ע"י נחיצת הזמן והם חדשים לגמרי ועכ"ז דברי סופרים נקראו, וע' להרב יד מלאכי ח"ב סי' מ"ה שהאריך בכלל זה בשם מהר"א אלפנדרי ובשם כנה"ג וקנאת סופרים ובעל לב שמח בפלפול ארוך מאוד, ובאמת דבר זה מבורר כי ג' ענינים אלו שהזכרתי למעלה רק הם דברי סופרים נקראו, אבל הלכה למשה מסיני גמורה, כאותן שמנה הרב ז"ל בהקדמתו כגון גוד ולבוד ודופן עקומה וכדומה, אינן בכלל דברי סופרים שאין להם סמיכה אפי' ברמז רחוק לד"ת, ומפ"ז כתב בפ"ב מהל' טומאת מת גבי עצם כשעורה כיון שטומאתו הלכה, הרי הוא ד"ת ולא ד"ס שאם הי' דרך הדרשות הוי נקרא ד"ס, ואף ששניהם ד"ת בכ"ז מצאנו קצת חילוקי' בין ד"ת מפורש או הל"מ ובין אותם שהם באו דרך הדרשות, וע' עוד ברמב"ם פי"ט מהל' טומאת מת הלכה ג' וז"ל ומשם אתה למד שכל אלו הלכות בטומאת אוהלים הנעשים מאדם ומבהמה וכלים הבל מד"ס, מהם דברי קבלה ומהם גזירות והרחקות, ולפיכך אין הנזיר מגלח, ועיין פ"ח מה' טומאת מת ה"ה הנוגע בכלים שנגעו באדם שנגע במת פטור, שדברים אלו אע"פ שהם דברי קבלה אינן ד"ת, ובה' ו' כ' לענין כלים שאין נעשים אב הטומאה וזה דבר תורה אע"פ שהוא קבלה, וע"ש בכ"מ ופ"ב מה' ביאת מקדש הט"ו ובכ"מ שם, ומזה תמצא עוד ראי' שהקילו בקצת ענינים אשר למדו דרך דרוש, ועי"ז נסתרו ג"כ דברי הרב זרע אברהם הובאו בס' יד מלאכי כללי הרמב"ם סי' מ' מדברי נביאים, והרי לדרשות אלו אין סמך כלל בדברי נביאי' ומ"מ קרי להו דברי קבלה, אולם הוא ג"כ שם משתתף כמו שכ' בפ"א מהל' אישות ה' ו' שקרא לשניות שהם איסורי דרבנן, מפי הקבלה והם מלמדים ג"כ ביבמות כ"א מדרשת ר"א מכתובים, וסרה בזה תמיהת הכ"מ שם, אבל עניני הדרשות ג"כ קבלה קרו להו מפני שהמדות הנדרשות מקובלות מסיני, עיין ספ"ו מה' ק"פ ובפ"ו מהל' שגגות, ובפי"ו מהלכות מלכים ה"ו שכל אלו נלמדים מדרשות וקרו להו קבלה:

*ועיין* עוד ברמב"ם פ"ב מהל' נזקי ממון דקרי ח"נ צרורות הלכה מפי קבלה אע"ג דכאן אינו לנו שום דרשה, וע' פ"א מהל' כלאים ה"ג ופ"ו מהלכות שבועות ה"ב, ופ"ו מה' נזירות הי"ב והי"ג, פ"ח מה' נזירות הט"ו ובהרבה מקומות שג"כ הלכה אשר יש לה סמך הן בתורה והן במקראי קודש, מפי קבלה נקראת וחצי נזק צרורות אפשר כיון שיש בו מחלוקת הוכיח רבינו שאינו הל"מ: ומ"ש רבי' ברוב הפעמים מפי השמועה למדו בפי"ח מה' איסורי ביאה, וע' בפ"ה מה' יסה"ת הלכה ד' מפי השמועה למדו ההוא ולא אונס ולא שוגג, הוא ולא מוטעה, וע' בפ"ח מה' קה"ח ה"א מפי השמועה למדו ימים אתה מונה לחודש וא"א מחשב שעות, וע' פ"ז מהל' נזקי ממון ה"ד זה שכתוב בתורה וגם בעליו יומת מפי השמועה למדו שחיוב מיתה זו בידי שמים, וע' פי"ח מהל' א"ב מפי השמועה למדו שזונה האמורה בתורה כל שאינה בת ישראל וכדומה הרבה, בכל אלו היכי שענין הל' בעצמו מורה ע"ז הוראה שלימ' כשנתבונן היטב בפשט המקרא כינה מפי השמועה, והרב בעל י"מ לא דק בזה, ובכל זאת מחויבים אנו להצדיק דעת הרמב"ן בזה, כי בפנה זאת לא יצא רבינו ז"ל ידי חובתו, והרבה סתירות נראות בדבריו, ובפרט בזה שכ' בהקדמתו לס' טהרות שעצם כשעורה אינה רק טומאה דרבנן, והרי זה הוא הל"מ, ואין לו שום רמז במקרא ודין גמור הוא, ובספרו פ"ב מהל' טומאת מת כ' הואיל וטומאתו הלכה הוא ד"ת לא ד"ס, עוד ע"ז צריכין אנו להעיר כי המעתיקים שגו הרבה הן בפי' המשניות והן בס' המצות ולא העמיקו' באלו הענינים וביסוד אשר בנה הרב ז"ל, ומפ"ז העלו חרס בידם:

*עוד* היכי שכתב הרב מדבריהם והוא ג"כ דבר תורה רק שבא מדרשא, כמ"ש הרמב"ם פי"א מה' שכירות לענין לאו דבל תשהא, וכן במ"ש הרמב"ם ריש פ"ב מהל' אבל, שאבילות בעל על אשתו הוא מדבריהם, וע' בכ"מ שם שכ' שהרב לשיטתו אזיל דכל דבר שנלמד מי"ג מדות אינו רק מדרבנן, וע' עוד דברי מרן ריש פי"ג מה' עדות לענין מ"ש רבינו שם דקרובי אם אינו רק מדבריהם, ובאמת אין זה מוכרע כמ"ש בס' יד מלאכי בכללי הרמב"ם סי' ז', עכ"פ מה שנצרך לענינינו, הנה רבינו ז"ל חקר וטרח בכ"מ לבאר שורש כל דבר, פעם אמר שהוא הל"מ, אשר מכוון באותן עניינים שאין להם שום רמז בתורה, ופעם נאמרו לו למשה מסיני היינו בדבר שיש לו רמז בתור' כטו סממני הקטורת וד' חטאות המתות, ע' חות יאיר סי' קצ"ב דנאמרו לו מסיני היינו שנאמרו לו כללים בסיני והוא בעצמו הוציא הדינים דרך הדרשות, אולם מן משה באו והוא הורה אותנו לא מפי הקבלה רק דרך דרשה, וכן מכנה רבינו ז"ל לכל אלו שיש להם רמז רחוק בתורה בשם הלכה מפי קבלה או דברי קבלה, ובאותן ההלכות אשר יש להן יסוד מונח בעומק פשוטו של מקרא, והענין מורה מעצמו על הלכה זאת, על אלו יאמר רבינו מפי השמועה למדו:

*ועתה* בשם אלהינו נדגול, ונבא בעזרתו גם כן להשלים מה שהתחלנו בס' אלה המצות, בביאור אלה השמות הבאים בגמרא בדברים אלו: בענין אסמכתא שאמרו חז"ל הוא על ב' פנים, מצינו לפעמים במלתא דאורייתא מכח הל"מ וסמכו על הקרא בדרך אסמכתא בעלמא, לא בדרך דרשא, כמו (סוכה כ"ח ע"א) לענין נשים פטורות מסוכה דקאמר הש"ס הלכתא היינו מסיני, עיין רש"י שם וקרא אסמכתא בעלמא הוא, וע' תוס' שם דמשמע דיש ספק בהלכתא, ועוד ע"פ הרוב אמרו בש"ס מדרבנן וקרא אסמכתא בעלמא היינו שאין לדבר שום שורש בתורה רק סמך בעלמא וכל ענינו אינו רק מדרבנן, וע' י"מ ח"א סי' תקמ"ו: ועוד מצאתי שענין רמז אשר בא בגמ' ברוב ענין אשר בספרנו מאמר תושבע"פ כ"ה ע"א הבאתי דענינו הוא הל"מ, וקרא מורה ע"ז רק בדרך רמז אבל עיקר ענינו הוא ד"ת בקבלה, וכ"כ הרמב"ן בהשגותיו לס' המצות שורש שלישי, אולם ראה זה מצאתי בלח"מ פי"ב מהל' אבל, ע"מ שאמרו (סנהדרין מ"ו ע"ב) רמז לקבורה מה"ת מנין דכתיכ כי קבור וגו', וכ' כיון דאמר הש"ס לשון רמז איננו רק מדרבנן, ומפ"ז שאלו בגמ' שפיר אי קבורה משו' בזיונא או משום כפרה, אבל מדאורייתא אינו נופל ענין שאלה זאת ולשיטתו נכון שהבאתי הך דרמז לשניות דג"כ רק מדרבנן: וכן ענין מכאן סמכו שזכרנו שם לשון הש"ס (חולין ק"ו) מכאן סמכו לנטילת ידים מה"ת, הרי ראינו דאף דהוא מדרבנן לגמרי, נופל הלשון מכאן סמכו, וע' (ביצה ט"ו ע"ב) מכאן סמכו חכמים לעירוב תבשילין מה"ת ושם ג"כ אינו רק מדרבנן, וע' רש"י שם, וכן (פסחים מ"ו ע"ב) דאם אין צרכי שבת נעשים ביו"ט מה"ת, מקשה הש"ס בפשיטות שם, ומשום עירוב תכשילין שרינן איסור תורה, אולם ראה (בכתובות י' ע"א) אמרו מכאן סמכו לכתובת אשת מן התורה, ושם היא באמת מה"ת ממש לכל דבר, עיין ר"פ אע"פ דתנאו בטל לר"מ מפני דס"ל כתובה דאורייתא, וע"ש בר"ן וברא"ה בסוגיא דפתח פתוח, ובסוגיא דחוששין ללעז (סנהדרין ח' ע"א) דכתובה דאורייתא ממש ומ"מ הביאו לימוד זה בלשון מכאן סמכו: עכ"פ אנו רואין השלשה שמות הללו, אסמכתא, רמז, מכאן סמכו, הם שמות משותפים, פעם נופלים על הלכתא מסיני פעם דרך אסמכתא על עניני תורה, והנהיגו כמ"ש בירושלמי פ"ב דברכות ובפ"י דעירובין, כל מלתא דלא מחוורא מייתי לה מדוכתא סגיאין, ופי' הרב נימוקי יוסף ר"פ החובל דכל דבר שאנו יודעים שהוא אמת, אבל לא נתברר לו סמך מה"ת הרשות ביד כ"א לדונה ולהביאה נסמך בכל אופן אשר יאות בעיניו ע"ש, ופעם הם נופלי' רק על ענינים אשר המה לגמרי מדרבנן ואינם רק אסמכתא בעלמא:

*לשון* מצוה שמצינו בש"ס, בררתי בראיות בספרי דהכוונה רק על מצות מה"ת, ועל ענין דרבנן אינו נופל שם מצוה. זו היא שיטת הרב מגילת אסתר, והבאתי שם ראיות לדבריו, ועיין תוס' (מנחות ה' ע"ב) ד"ה האיר דכ' דאיכא לשון מצוה היינו מצוה מן המובחר, אבל לא הוי עיכו' כמ"ש (ביומא ובחולין כ"ט ע"ב), ומאחר דאפי' פסול דרבנן ליכא ל"ל למרק ומשני מצות למרק וע' (יומא דף ה') מלמד שאם עשה לתנופה שירי מצוה מעלה עליו הכתוב שלא כיפר וכפר, ואולם כ"ז לא שייך רק בקדשים כיון דבעינן שינה עליו הכתוב לעכב, אבל בכ"מ אפי' דיעבד מעכב, דבשאר ד"ת אין חילוק בין לכתחלה לדיעבד, עיין תוס' (מנחות ר"פ התכלת ל"ח ע"א) ד"ה הקדים דבשאר התורה בודאי כל ענין שבא אצלו תנאי, אם נחסר התנאי בודאי מעכב אף בדיעבד, ולא עשה ולא קיים המצוה, וזה דוקא בחסר בגוף המצוה אבל בסדר המצוה כגון בענין סדר קדימה ואיחור, בודאי שייך תחלה ודיעבד, כמו בחליצה הקדים רקיקה לחליצה ע"ש:

*והנה* יש לסייע קצת לשיטת התוס', מלשון הספרי פרשת.שופטים בזקן ממרא נאמר ובאת אל הכהנים ואל הלוים, מצות ב"ד שיהי' בו כהנים ולוים, יכול מצוה ואם אין בו פסול ת"ל אל השופט אשר יהיה בימים ההם מ"מ, ראינו אע"ג דבכ"מ דאמרינן מצוה אינו רק למצוה מן המובחר, מ"מ במצות ב"ד שאינה ענין קדשים לולי קרא מיוחד ה"א מצוה מעכב אפי' דיעבד, אולם קשה לי על כלל זה ממשנה מפורשת (סוטה מ"ה ע"ב), דאמרו שם איתן כמשמעו, אע"פ שאין איתן כשר, פרש"י שם דמפ"ז כשר אע"פ שאין איתן מפני דלא שנה הכתוב לעכב, ואין לומר כיון דאמרי' (חולין י"א ע"א וקדושין נ"ז) דעגלה ערופה כפרה כתיב בה ודינה כקדשים, א"כ גם לענין זה דינה כקדשים דבעינן שינה לעכב, מ"מ זה דוקא בעגלה עצמה שלא תהיה טרפה ובעל מום ולענין איסור הנאה, אבל במכשירה ובשאר תנאים לענין מקומה וכדומה, בודאי הוי כשאר מצות שבתורה ואין שום ענין לקדשים, ומ"מ ראינו דאין מעכב בידיעבד, והנה כשיובנו דברי התו' (פסחי' י"א ע"א) ד"ה קוצרין שכ' בזה"ל, וא"ל מי איכא מידי דמדאוריית' לכתחלה אסור ובדיעבד שרי, דאיכא מילי טובי דבעינן ששנה הכתוב עליו כגון קדשים, ולכאורה קשה דהרי הבאת העומר בעצמו ג"כ קדשים הוא, וצ"ל דדוקא עומר בשעת הקרבה הוא קדשים, אבל בענין קצירת העומר שנעשה חוץ למקדש, ה"א שזה אין לו ענין לקדשים קמ"ל דגם בזה שייך תחלה ודיעבד, וא"כ אפשר ג"כ בהך דאין איתן כשר, כיון דעיקר העגלה ערופה קדשים הוא שייך גם במכשירי מצוה זאת, שנה לעכב:

*והנה* רבינו ז"ל פ"ט מה' רוצח השמיט דין זה דאע"פ שאין איתן כשר. ומרן בכ"מ תמה באמת עליו מדוע השמיט סתם משנה זאת והניח הדבר בצ"ע גדול והנראה ליישב שיטת הרב ז"ל, דראינו שהוא מפרש איתן היינו נחל ששוטף בחזקה, וכבר התעוררו כלם להקשות דהרי משמעות המשנה היא, דהוא קרקע קשה שאינה בת זריעה, וע' תוי"ט פ' ע"ע שהאריך בזה לומר דפלוגתת התנאים בלאו דלא יעובד ולא יזרע, ואם הוא אזהרה על להבא ע"כ כשיטת הרמב"ם דהוא נחל דבלא"ה הרי אין אפשרות לעבד ולזרוע, כיון דהקרקע קשה, אבל בנחל אפשר לזרוע על שפת הנחל, עיין מהרי"ק, שורש קנ"ח שכ' ג"כ כן, והנה במשנה אמרה איתן קשה, ומ"מ אמרה ומקומה אסור לחרוש ולזרוע, ע"כ צ"ל דאיתן אינו מעכב בדיעבד ואע"פ שאין איתן כשר, וא"כ באה האזהרה היכי שלא היה איתן, והיתה קרקע טובה הראויה לזרוע, אז אסור לחרוש ולזרוע, א"כ אע"ג דבכ"מ מצוה עיכובא בדיעבד כשיטת התוס' ר"פ התכלת, מ"מ כאן יש לנו הוכחה דבדיעבד אע"פ שאין איתן ג"כ כשר, דאל"כ אין אפשרות לאזהרה על איסור חרישה וזריעה להבא, וכמו בהך מצוה שיהי' בב"ד כהנים ולוים, דבלאו הלימוד מן השופט אשר יהי' בימים ההם ה"א בדיעבד מעכב ה"נ כאן, אמנם לשיטת הרמב"ם כיון דמפרש איתן היינו נחל שוטף בחזקה, א"כ שוב בלא"ה משכחת שיעבד ויזרע על שפת הנחל כמ"ש התוי"ט, ואין לנו שוב הוכחה דבדיעבד אע"פ שאין איתן כשר, ומפ"ז השמיט דין זה מספרו:

*עוד* נ"ל לומר על מה דאמרה המשנה רק מקומה אסור לחרוש ולזרוע ולכאורה קשה על המשנה, אם האזהרה על להבא באה, א"כ מלקות נמי איתא ולמה אמרה המשנה רק מקומה אסור, ואם הפי' בתורה שיקח קרקע כזאת אשר אינה ראויה לזריעה כלל אף איסור נמי לא ידענו, ומנ"ל להמשנה זאת דמקומה אסור לחרוש ולזרוע, ונראה לדעתי דהנה הטעם שלוקחין קרקע קשה הוא, מפני שמוזהרין אנחנו שלא להשחית ושלא לאבד את ארץ אבותינו, ואם נקח קרקע טובה אנו מאבדין ומשחיתין אותה בידים, שלעולם תהיה אסורה בחרישה ועבודה, ולכן צותה תורתינו שתהא הקרקע קשה אשר בלא"ה איננה עומדת לחרישה ולזריעה, ואין כאן שום השחתה, וראה מורה ספנ"ח לשלישי, ורמב"ן ס"פ שופטים, ובמהרי"ק שורש קנ"ח באריכות, ועתה אפילו אם הפי' בתורה שיקח קרקע קשה אשר לא יעבד ולא יזרע, היינו שאינה עומדת לזריעה, מ"מ מזה שצותה התורה על תנאי זה שתהיה קרקע קשה, מוכח דגם להבא מקומה אסור לחרוש ולזרוע, דאל"כ על מה תזהיר התורה על קרקע קשה, הרי אין מאבד בזה את הקרקע כיון שאח"כ מותר לחרוש במקום זה, א"ו שהונחה מצוה זאת רק כדי שלא להשחית את הארץ, כמו שאסור לחפור בורות שיחין ומערות בא"י, וא"כ שוב ממילא ידעינן דמקומה אסור בזריעה אף להבא, אף שעקר פי' הכתוב אשר לא יעבד ולא יזרע על שלעבר, שאיכות הקרקע תהיה כך, ומפ"ז לא נאמר רק מקומה אסור, ולא לחייב מלקות, כיון שאין לנו לאו מיוחד ע"ז, רק נדע ממשמעות הדבר, ואין לוקין רק על לאו מפורש בתורה וזה נכון, ובתשובה שהשבתי להגאון מהו' אליעזר הורווייץ נ"י אב"ד דע"מ ווינא הארכתי בענין זה:

*עוד* קשה לי משיטת הראב"ד דס"ל דאין מבטלין איסור לכתחלה הוא דאורייתא, (חולין צ"ח) עיין ב"י ביו"ד צ"ט, והנה ראינו דגם בשאר איסורין יש חילוק בין תחלה לדיעבד, עוד קשה שהרי קי"ל גם במעשה החליצה ולא רק בסדר החליצה ג"כ אין מעכב שהרי קי"ל (יבמות נ"ד) וברמב"ם פ"ד מה' יבום, חלצה ולא רקקה ולא קראה ג"כ אין מעכב בדיעבד, ואמרו שם דכתיב ככה יעשה לאיש שרק במעשה האיש ככה עיכובא, אבל לא במעשה האשה, ראינו דגם אצלו דוקא בעינן ככה לעיכובא, ואצ"ל החולצת כיון דלא נאמר עיכובא שוב כל התנאים אפילו בעיקר המצוה ולא בסדר ג"כ אינו מעכב, וע' בהקדמת מור וקציעה שהביא הרבה ראיות ע"ז, שגם בעניני מצות התורה יש חילוק בין תחלה לדיעבד, ועוד ראיתי לחכם א' שהקשה (קידושין ס"ז ע"ב) דפריך הש"ס בפשיטות ואימא אידי ואידי בבן הא לכתחלה הא דיעבד, הרי ראינו דצריך ב' דרשות הן על איסור והן ע"ז שאין קידושין תופסין בדיעבד ע"ש, וגם יש לפלפל הרבה בהך דריש תמורה דכל מלתא דא"ר לא תעבד אי עביד לא מהני, היינו מפני שאזהרת התורה לעכב באה, ועוד יש לפלפל בזה בהך (דסנהדרין מ"ה ע"ב) בנקטעו ידי העדים דפליגי שם אם בעינן קרא כדכתיב דוקא או אינו מעכב בדיעבד, וע' בתשובת חו"י סי' קס"ז שהאריך בזה הרבה ממצורע שאין לו בוהן, ומיפ"ת שאין לה שער, והביא ג"כ בסוף דבריו הקושי' מהך דאין איתן כשר, ופלפל הרבה בפלוגת' זאת אי בעינא קרא כדכתיב ע"ש, וע' תוס' כתובות פ' אלו נערות לענין אין לה פתח בית אב: ועתה אשיב ואסיים ענין מצוה אשר החילותי לבארו בראשית דברי, ואומר אף שהחלטתי שם בספרי כשיטת מהר"י דילאון דענינו דרבנן לא נקראים בשם מצוה, הנה מן אותן המקומות בש"ס אשר אביא, הנה נראה דלשון מצוה נופל גם על ענינים שהם דרבנן, כמו (פסחים ל"ט) מצוה בחזרת (שבת כ"ה) רחיצת ידים ורגלים בע"ש רשות ואני אומר מצוה, וע' (כתובות ס') גבי יונק תינוק והולך שכל עיקרו אינו אלא מדרבנן קרי לי' מצות פרישה וע' (ברכות ז') אע"ג דקרא אדם ק"ש מצוה לקראו על מטתו, וק"ש שעל מטתו איננה רק לשומרו מן המזיקים ות"ח פטור, וא"ל כיון דיליף מקר' דד"ק אמרו בלבבכם והוא ד"ת, הרי קאמר הש"ס שם לשון מאי קרא דלשון זה מורה רק על ענין דרבנן ובתשובה להמופלג החכם מהר"ח יצחק הכהן הארכתי בזה ליישב קושיות תר"י מדוע מקשה הש"ס על הך דריב"ל קרי להנהו קראי, והרי אסור להתרפאות בד"ת, ולא מקשה על הך דמצוה לקרות ק"ש, אבל לפי הנ"ל ניחא דבזה היה אפשר לומר כיון דנזכר לשון מצוה, הו"א דהוא מצוה מיוחדת ולאו משום רפואה בד"ת, וע' מ"א פי' רל"ט, אבל כאן אמר מסדר לקראי וגאני דעשה קריאה זאת עבור השינה שפיר קשה מהא דאסור להתרפאות בד"ת, עכ"פ מצוה הוא שם משתתף דע"פ הרוב הוא נאמר על מצות התורה, ופעם גם על ענין דרבנן לגמרי, אם יש לו רק סמך הן בתורה והן בדברי קבלה מכונה בשם מצוה:

*לשון* הלכה סתם שבא בדברי חז"ל ע"פ הרוב הוא הלכה למשה מסיני (שבועות מ"ה ע"א) הלכתא נינהו פירש"י הלכות מסיני, ולפעמים גם על מנהג מדינה (קידושין ל"ט ע"א) עיין בספרי מאמר תושבע"פ דף כ"ד, ויש להוסיף עוד דאף על עניני הגדה הניחו חז"ל לשון הלכה (ברכות ל"א ע"א)אל יפטור אדם מחברו אלא מתוך דבר הלכה, כי הא דר"כ אלוייה לר' שימי בר אשי אמר כו' ארץ אשר לא עבר בה איש כל עיר שגזר עליה אדה"ר כו' ע"ש, וזה אינו רק דבר אגדה, ואיך מביא ראיה שלא יפטור מחברו אלא מתוך דבר הלכה מן עיקר המאמר, וכן הגאון מהר"א מווילנא בהגהותיו, אולי מזה הטעם שלא נראה להם לקרות עניני אגדה בשם הלכה, אכן מה נעשו בהך (סנהדרין ק"ד ע"ב) נתעלמה ממנו הלכה אבר אחד יש באדם ע"ש, אמנם גם הלום ראיתי בערוך ערך אבר שהביא הגי' נתעלמה ממנו אבד אחד יש באדם והשמיט תיבת הלכה, או שלא היתה מלה זאת בגרסתו, אבל ראיתי בספרי פרשת בהעלותך פיסקא איש כי יהיה טמא לנפש, הביאה רש"י ז"ל בחומש פ' וישלח וז"ל נקוד על וישקהו רשב"י אומר הלכה בידוע שעשו שונא ליעקב, הרי מבואר בפירוש דגם על אגדה נופל שם הלכה:

*מסורת:* הוא ע"פ הרוב הלכה למ"מ כמו יש אם למסורת, וכבר אמרו (נדרים ל"ז ע"ב) קריין ולא כתבין כתבין ולא קריין הלמ"מ ופעם נופל ע"ד המקובל ונתפרסם מאז בין בהלכה בין באגדה, כמו (חולין ס"ג) עוף טהור נאכל במסורת, ופירש"י אם זכור באדם כשר שאכלו או שמסר לו רבו שהוא טהור ע"ש, ועיין (מגילה יו"ד) מסורת בידינו מאנשי כנה"ג כ"מ שנאמר ויהי אינו אלא צרה, עוד שם מסורת אמוץ ואמציה כו' ועוד שם מסורת בידינו מקום ארון אינו מן המדה, ובמדרש תנחומא ובמדרש אסתר נאמר מדרש זה עלה בידינו מן הגולה, כ"מ שנאמר ויהי אינו אלא צרה, ועיין תנחומא נח אר"ש בר נחמני מסורת אגדה שאין ירושלים נבנית עד שיתכנסו גליות, וע' (סוטה ל"ד) מסורת בידינו מאבותינו מרגלים ע"ש מעשיהם, וע' ירושלמי סוף פ"ו דב"ב מסורת אגדה בידינו מקום כרוב אינו מן המדה, ועפ"י עדים רבים ונאמנים כאלה יקום דבר דגם ענינים אגדה, הי' מסורים בידיהם מאבותינו קצתם מזמן הגולה וקצתם מזמן בית ראשון:

*מדרש:* השם הזה הוא ג"כ משתתף נופל הן על עניני הלכות שנדרשו מקראי קודש, והן על עניני אגדה ומוסר (קידושין מ"ט) איזה משנה, רמ"א הלכות פירש"י הלמ"מ, ור"י אומר זה מדרשי הכתובים כמו ק"ו וגז"ש, כמו שהם נדרשים ע"פ הרוב בתורת כהנים וספרי ומכילתא, וע' פ"ק (דברכות ו' ע"ב) למדרש א"צ לברך היינו מדרשי המקראות בהוצאות הדינים דרך המדות הנדרשות, ועיין תר"י שם, כי המשנה תלמד אותנו הדינים בסתם, ותסמוך על הדרשו' המובאות בתוספתית ובמכלתות, ורק מעט מזעיר נמצאו דרשות במשנה, ראה פסחים ריש אלו דברי' בטענות ר"ע עם ר"א הזאה תוכיח. ובנזיר ועדיות לענין עצם כשעורה דרשות ארוכות במשנה, ועיין משנה אחרונה מן מס' מכות, ופ"י דעדיות מ"ב וג' ועוד מעט שבאו דרשות במשנה, אבל ע"פ הרוב באו הלכות ברורות במשנה בלי שום טעם וסיבה, ורק בגמ' יביאו הברייתות לטעם המשנה, ומאיזו המדרשות באו לנו הלכות הקצובות הללו, וזה ג"כ הפי' מ"ש באבות דר"נ ובתוספתא עדיות ורבינו הביא גם כן בה' ת"ת, תלמוד ומדרש נזקקין לתלמוד היינו כשבא התלמיד לשאול מרבו שאלות במדרשי הכתובים, ובתלמוד היינו עניני הלכה ברורה כפי המסקנא הנקראים גמרא, נזקקין להשיב בראשונה על עניני תלמוד, וע' רש"י (נדה ז' סוף ע"ב) באריכות הטעם שאין למדין לא מתוך הלכות רק מתוך גמרא שהוא הלכה פסוקה, ורשב"ם (ב"ב ק"ל ע"ב) ומפ"ז מקדימין להשיב ע"ז קודם, וע' ירושלמי פ"ק דקידושין בג' מקומות הלכה עוקבת למקרא וא' למדרש וקאי ע"ד שנלמד מכלל ופרט וקרי לי' מדרש, וכבר הבאתי בספרי מאמר תורה שבעל פה דף כ"ב, קושיות הרב בעל בשמים ראש סי' י"ז דהרי (סוטה ט"ז) אמרו האי הלכה עוקבת מדרבנן, א"כ ראינו דקרי לדרשות המקובלות דרבנן, ומורי הגאון החסיד מהרא"ז מרגליות ז"ל אמר שאולי ט"ס הוא בגמ{'} שהי' כתיב בר"ת מדר' והכונה למדרש, כמו שבא בירושלמי קידושין ואחת למדרש, וטעה המדפיס והציג מלת מדרבנן, אבל עניני הדרשו' לא נקראו דרבנן בשום מקום, רק מדרש או מדרש חכמים (קדושין כ"ד) נראין דברי ר"ע בשאר אברי' הואיל ומדרש חכמים הוא:

*עוד* נכללו במדרש כל עניני אגדה ומוסר שסמכו למקראי קודש בקורות הקדמוניו' מהאומה ותוכחה, כמ"ש מדרש זה עלה בידינו מן הגולה, ומפ"ז מכונים אצלנו הרבות ותנחומ' ופסיקתא בשם מדרשי' מפני שרוב דבריהם באו בדרשות, ובכ"מ בש"ס דרש ר' פלוני, וכלם לפרש דברי כתבי קודש הם באים, אולם אגדה הוא מה שאמרו מסברתם או שקבלו במסורת עניני מוסר וקורות האומה מה שאין להסמיך על שום קרא:

*מנלן* אע"פ שבכ"מ בש"ס הכונה לשאול בזה מאין הוציאו זה מה"ת או מדברי קבלה, בכ"ז מצאנו בש"ס (חולין ל"א ע"ב) דקאמר אלא חולין דלא בעי כונה מנ"ל ולא מייתי שום ראי' ע"ז מקרא, רק דברי המשנה בלבד, יד מלאכי סי' ת"ל ואנכי הצעיר מצאתי עוד (פסחי' ז' ע"ב) כל המצו' מברך עליהן עובר לעשייתן מנ"ל ולא הביאו ע"ז רק דברי שמואל ולא מן הכתוב, כי מה שבא שם הכתוב ויעבור את הכושי אינו על ענין זה רק ביאור מלת עובר, ועיין (כתובות ט"ו ע"ב) מנ"ל דקבוע כמחצה על מחצה דמי דתנן ט' צפרדעים ומדאורייתא מנא לן דכתיב וארב לו, מבואר מזה דסתם מנ"ל יש להביא גם ענין משנה אחת:

*ועתה* נחזור לענין פעולתו של רבינו הגדול ז"ל, אשר ידענו כי הוא העמיק מאוד בביאור מלות הללו המבוארים למעלה, אשר חז"ל סמנו בהן עניני ההלכות, ובזה השלים הרב ז"ל את בנינו, כי לא הספיק עצמו בספרו הגדול להציע לנו רק הלכות ברורות לבד, אך כ' ע"פ הרוב איכות ההלכות מה המה אם ד"ת הם או הלכות מסיני, או הלכה מפי הקבלה, או מפי השמועה למדו, או מדבריהם, או מדברי סופרים, והמתבונן בדבריו בהקדמתו למשנה ובשני שרשים הראשונים מס' המצות, יבא אל הכונה האמיתית הצפונה בדבריו, כי המה יסודות עמוקות בחכמת התלמוד, והחובה מוטלת לכל מי שרוצה לשחות במצולות ים התלמוד לדעת שרשים אלו על בוריים:

*עוד* ראינו דרכי והליכתו בקודש, כי לא הספיק עצמו בביאור דברי המשנה לבד, רק השכיל דבריו להראות העקרים המונחים בכל הלכה והלכה, עיין משנה ראשונה דשבת בביאור כל עונשי שבת וחילוף העונשי' איזה מלאכה בסקילה ואיזה למלקות ואיזה לכרת ואיזה בחטאת, וראה משנה ראשונה ביבמות משנה א' פ"ב דאבות, מבאר שמונה מדרגות של עונשים, סוף שורש י"ד מס' המצות הוא הקדמה לעניני העונשים והמצות, ובמשנה ראשונה פ"ג דמכות מבאר כל עניני לאוין שאין לוקין עליהם, ובפ"ט מסנהדרין משנה הגונב את הקסוה מבאר בפרטות כל מחייבי מיתה בידי שמים, וביארם בארוכה בס' משנה תורה פ' ח"י מהל' סנהדרין כל עניני הלאוין שלוקין או שאין לוקין עליהן, ובפי"ט מונה והולך כל ל"ת שיש בהם כרת לבד שלוקין הם כ"א, ומחוייבי מיתה בידי שמים שלוקין הם ח"י במספר, ולאוין שאין בהם לא כרת ולא מיתה שלוקין עליהם הם קס"ח, ובכללם הם ר"ז לאוין שלוקין וסימן להם ילקו זרים, ובסוף מנין מצות עשה פורט והולך כי מן רמ"ח עשין יש מהם ששי' מצות הכרחיות שאין לפטור מהם בשום אופן, ונתן סי' ע"ז ששים המה מלאכות ומאותן ששים הם י"ד שאין הנשים חייבות בהן, והסי' כי אזלת יד ע"ש, וע' מורה פ' מ"א לשלישי כתב וז"ל, דע שגודל העונש וחוזק צערו וקטנותו לקלות סבלו יהיה בבחינת ד' דברים, א' גודל החטא שהפעולות שיבא בהם הפסד גדול עונשם גדול, והמעשים שהפסדם מיעוט עונשם מועט, והשני רוב המצאו כו', והשלישי רוב ההסתה בדבר כו', והרביעי קלות עשות המעשה כו' ע"ש בארוכה, מה שבאר בפ"ב דאבות משנה א' בקצרה, ובפרט בהקדמתו לס' קדשים ואחרונה הכי נכבדה היא הקדמתו הנפלאה והארוכה לס' טהרות, כי שמה הוא מכניס בכל עת את המתבונן בדרך נקל אל פנימיות החכמה ע"ש, שמציע לפנינו כל העיקרי' הראשי' והפרטים יובנו מאליהם בהשכלה מועטת, וביותר יתנו השרשים ארבעה עשרה ובפרטות שורש ח' בענין השלילות, השכלה ומבוא גדול לחכמת התלמוד, עד שיצדקו דברי התשב"ץ הובאו בהקדמת מהר"י דילאון לס' מגילת אסתר, כי במעט הדבש אשר הנחלנו אורו עינינו כו' ויראה עצמו כאלו הוא ברי' חדשה, וע' בס' המצות מ"ע קפ"ז חילוק נעים בענין המצות שאינם לדורות, ובין המצות אשר נחסרו רק האישים, אולם אם לא הי' נעדרים הי' המצות עדיין בחזקם, וע' מל"ת קע"ט בענין אזהרה מאכילת שרצים, שהראה עוצם ידו בביאור שרשי המצות, ובמל"ת קפ"ז בענין איסור הנאה בבשר בחלב, וראה קורא נעים מל"ת שי"ז חקירה עצומה בענין הנקמה אשר נתונה באדם לנקום באיש הפוגע בו, פעם בענינים גדולים ופעם במזיקים קטנים ומספיק עצמו בקללות וגזומים ונחה דעתו, ואולי יהיה בדעתנו אחר שלא ישמע החרש ולא יכאב לו שלא יהיה בזה חטא, הנה הודיענו התורה שהוא אסור, כי היא לא הקפידה במקלל לבד, אבל גם בעון המקלל שלא ירגיל נפשו לנקימה ולא ירגיל לכעוס ע"ש דברים נעימים על אוזן שומעת, ועיין מל"ת שנ"ה בלאו דלא תהי' קדשה שמורה היכי שהיה הענין בבחירה ובהסכמה שהיא מופקרת ומיוחדת לזנות ויצא מזה קלקול שתמלא הארץ זימה, וכן באר בארוכה בפ"ג מה' נערה בתולה, אבל ענין קנס באונס ומפותה היכי שהיה מקרה בלבד, ועי"ז תבין ג"כ להסיר קושיות הראב"ד פ"א מה' אישות ומובא בחלקת מחוקק אה"ע סי' ך"י, שלדברי הרמב"ם דפנויה יש לאו א"כ במפותה למה משלם קנס, הרי אין לוקה ומשלם ע"ש, אבל באמת רבינו ז"ל בעצמו הסיר קושי' זאת במה שמחלק בין מופקרת ומזומנת שאז הוא הלאו דלא תתן את בתך, אבל באקראי ליכא מלקות רק קנס, וכן מבואר במהרי"ט, וע' דברי רבינו בכריתות במשנה יש אוכל אכילה אחת ונקודה נפלאה בענין איסור מוסיף וביאור כל הענין דאין איסור חל על איסור, וע' מ"ש סוף ע"ז במשנה יין נסך אסור אלו אסורים ואוסרים בכ"ש, שהביא עיקרים גדולים בענין ביטול איסורים, וכתב ושמור זה הענין והתבונן בפירושו לפי שעמדו בזה העיקר רבים מגאוני עולם, ולא ידעו אם הכל חוזר לעיקר אחד או אם חולק קצתם לקצתם, ועל איזו עיקר הוא הראוי לעשות, והכל הולך על עיקר אחד כמ"ש ע"ש, ובמשנה השנית סיים והבן אלו הענינים ותפרוש ביניהם ותדע קו הישר בכלן, כלל הדברים שלא הניח שום שורש בתורה שבכתב ושבע"פ שלא שם לבו עליו לבארו בדרך נחמד לפי הכללים אשר הונחו ליסודי תורה שבעל פה, ואם נשכילם אחד לאחד יהיה בכלל בנין שלם נורא ואדיר כלול ביפיו והדרו, דרשו מספר משנה תורה וקראו בו, ואחד מהם לא נעדר, וזה מה שרצינו לבאר לעת הזאת בעז"ה:


[^1] *הגה* ביומא ר"פ בתרא יש שני טעמים על איסור חצי שיעור לר"י משום חזי לאצטרופי והוא מצד הסברא, ובברייתא נאמר דילפינן מכל חלב, וע' תוס' והר"ן שם וע' ר"ן פ"ג דשבועות דגבי נשבע שלא יאכל כזית אף שהוא איסור שבידא מעצמו, ואינו איסור תורה ולא שייך ללמוד מן כל חלב, בכל זאת אסור מטעם חזי לאצטרופי, והנה בענין חזי לאצטרופי יש ג"כ שני ענינים אם נימא הפי' דחזי לאצטרופי עדיין בשיעור אכילת פרס, א"כ לפ"ז באיסור התלוי בזמן כגון אכילת חמץ בסוף שביעי של פסח היכי שלא נשאר שיעור מן היום לצרף, וכן באכל ח"ש ברגע דמשלם יום הצום, שוב אינו אסור מה"ת, ע' צל"ח (פסחים מ"ד) סוגיא דמשרת ונו"ב מה"מ מאו"ח סי' נ"ג, משא"כ אם הפי' חזי לאצטרופי היינו בשעה שאכל ח"ש, היה ראוי אז לאכול שיעור שלם ובשעת אכילה הי' ראוי לצרף עוד, א"כ אף בכה"ג ח"ש אסור מה"ת ע' פרי מגדים יו"ד סי' ס"ב באריכות, וע' שו"ת שאגת אריה ס"ס פ"א דלענין בל יראה ל"ש ח"ש אסור תה"ת, ועתה נ"ל ענין חדש ויקר בסוגי' דפ' בתרא דיומא דהש"ס מקשה יו"כ אסור באכילה, ענוש כרת ואת אמרת אסור, לא נצרכא אלא לחצי שיעור, הניחא למ"ד ח"ש אסור מה"ת אלא למ"ד מותר מא"ל, דאתמר ח"ש ר"י אסור ר"ל מותר, הניחא לר"י אלא לר"ל מא"ל, וכבר התעורר בעל תויה"כ בראשון על לשון לא נצרכא דמשמע דשאלת הש"ס דענין המשנה הוא מיותר, והרי עיקר קו' הש"ס בענין המשנה לא יתכן. עוד התעורר בעל תויה"כ על כפל הלשון, דהרי כבר הקשה הש"ס הניחא למ"ד ח"ש אסור ומה זה שהקשה עוד הפעם, הניחא לר"י אבל לר"ל מא"ל, אבל אמתת הדבר הוא דבאמת ידע המקש~י~ן דיש לתרץ מתני' בח"ש, רק קו' הש"ס דגם ענין ח"ש כבר נשמע לנו מן המשנה פ"ב דבכורים, שאמרו שם התרומה והבכורים הם במיתה בידי שמים ואסורים לזרים, ומקשה הירושלמי ואסורים לזרים פתר לה פחות מכשיעור ופי' הרא"פ דהירו' מקשה דהרי הוא במיתה בידי שמים ואיך אמר ואסורים לזרים, ומשני הירו' דהך דאסורים לזרים הכוונה על חצי שיעור וא"כ נשמע כבר ממשנה דבכורים דמ"ש אסור, וא"כ אפילו נוקים משנה דיומא בח"ש, מ"מ הוא מיותר דהרי ידענו זאת מן הך דבכורים, ואולם אי אמרינן הטעם דחזי לאצטרופי, ע"ד שיצטרף עוד בכא"פ, א"כ יש חילוק דמשנה דבכורים הוא איסור עצמי ואינו תלוי בזמן משא"כ משנה ביומא דלענין יו"כ מיירי והוי איסור התלוי בזמן, ובסוף היום לא שייך חזי לאצטרופי והוי אמינא דאז מותר ח"ש, וקמ"ל דאף בכה"ג אסור, והנה אמרינן בירו' רפ"ו דתרומות מודה ר"ל באיסורי הנאה, ומודה ר"ל ביו"כ ומודה ר"ל בעתיד להשלים, ראינו דגם ר"ל מודה היכי דיכול להצטרף עוד לשיעור שלם אז ח"ש אסור מן התורה - ומ"ש מהרא"פ דתלי' בכוונת האוכל, ז"א כלל דלא מצינו בכל התורה שיהי' נתלה איסור אכילה בכוונה ואפי' באיסור קי"ל מתעסק בחלבים ועריות חייב שכן נהנה - אולם האמת הוא דגם ר"ל מודה דח"ש אסור מה"ת היכי דיכול להצטרף בתוך שיעור כזית בכא"פ, אולם אם אכל בסוף יו"כ או בסוף פסח או בשאר איסורים התלויים בזמן היכי דלא חזי להצטרף שוב מותר לר"ל דא"א להשלי' ולר"י גם בכה"ג אסור דחזי לאצטרופי לאו שיצטרף בכא"פ, רק שהיה יכול להצטרף אז בשעת אכילת ח"ש, אבל באיסור שאינו תלוי בזמן גם ר"ל מודה דח"ש אסור מה"ת, ועתה ניחא דקאמר הש"ס לשון לא נצרכא, היינו אע"ג דנשמע כבר ממתני' דבכורים מ"מ כאן צריך להשמיענו אף באיסור תלוי בזמן ואוכל בסוף הזמן דל"ש חזי לאצטרופי ע"ד שיצטרף עוד מכא"פ, מ"מ אסור ומקשה הש"ס הניחא למ"ד ח"ש אסור מה"ת אבל למ"ד מותר מא"ל, ואולם גם למ"ד אסור מטעם כל חלב א"כ שוב כבר נשמע ממשנה דבכורים שאין סברא לחלק בין איסור התלוי בזמן או לא, הניחא לר"י דס"ל הטעם ח"ש משום חזי לאצטרופי וא"כ הו"א לחלק בין איסור התלוי בזמן, ובין איסור עצמי קמ"ל מתני' אלא לר"ל ממ"נ אם מיירי מתני' באמצע היום היכי דשייך ח"ל, א"כ כבר נשמע ממשנה דבכורים, ואם מיירי באכל ח"ש ברגע דמשלם יו"כ א"כ בכה"ג שוב מותר לר"ל כמ"ש בירו' פ"ו דתרומות היכי דאין עתיד להשלים ס"ל לר"ל ח"ש מותר, ורק באופן זה הוא עיקר הפלוגתא בין ר"י לר"ל ומשני אף בכה"ג בסוף הזמן שאין עתיד להשלים מ"מ מודה ר"ל דאסור מדרבנן וזה נכון מאוד: עוד נשמע מן הירו' זה מה שנסתפק חכם אחד מובא במאמר מטבע ברכות פ"ג אם גבי' יו"כ דלא נאמר לא תאכל מודה ר"ל דח"ש אסור, וכאן מפורש בירושלמי דמודה ר"ל ביו"כ דח"ש אסור מפני דלא נאמר אכילה וע' הרא"פ דהש"ס דילן חולק עם הירו' בזה" ובתשובה שהשבתי לב"ד החריף השלם מוהר"ר מענדיל בערנשטיין נ"י הארכתי:

[^2] *הגה* הנה לא מצינו במנין המצות הך דשואלין ודורשין בענינו של יום, עיין (שבת למ"ד ע"א) דאלו משה תיקן כמה תקנות היינו תקנות משה רבינו שיהי' דורשין בענינו של יום, ע' רש"י ומקרי תקנות משה אע"ג דנלמד מקרא דכ' וידבר משה את מועדי ה', וכן לא נתנה במנין המצות ברכת התורה אע"פ שחז"ל למדו מקרא כי שם ה' אקרא הבו גודל לאלהינו, ועיין רמב"ן בהוספותיו מ"ע ט"ז שמנה באמת ברכת התורה למ"ע ותמה בזה על הרמב"ם, והרב במגלת אסתר כ' שם שלא ידע לישב דברי רבינו מ"ט השמיט מצוה זאת, והנ"ל בזה, דהנה אמרינן (במגילה ל"א ע"ב) קללות שבת"כ משה מפי הגבורה אמרם, וקללות שבמשנה תורה מ"ר מפי עצמו אמרם, וכתבו בתוס' היינו ברוה"ק, וע"כ מוכרח לומר כן, דאמרינן בפ' חלק דהאומר כל התורה מפי הקב"ה חוץ מדקדוק אחד שלא אמרו הקב"ה רק משה מפי עצמו, הר"ז אין לו חלק לעוה"ב, וע' ב"ב פ' הספינה בא וראה שלא כמדת הקב"ה מדת ב"ו, הקב"ה ברך בכ"ח וקלל בכ"ח, ומ"ר ברכם בכ"ב וקללם בכ"ח, ולהבין הדבר נראה לי דמצאנו בתורה שני ענינים, אחד מה שהשכינה היתה מדברת מתוך גרונו של משה וזה דרך כל התורה, אבל נמצא קצת דברים שאמר משה והקב"ה הסכים על ידו, כמ"ש חז"ל שבת פ' ר"ע ג' דברים עשה משה מדעתו, וע' רמב"ן פ' קרח בענין שאמר משה בוקר ויודע ה' את אשר לו, וכן כל ענין בני גד ובני ראובן שהוא מסופק, אם הוא מהדברים שעשה משה מדעתו והקב"ה הסכים ע"י, או שהי' הדיבור בא לו ברוה"ק לבד, כמו ספרי דור ושלמה, אע"פ שכל התורה באה לו באספקלריא המאירה במראה ולא בחידות, באלו הדברים היה משה אז רק במדרגת שאר הנביאים, ומפ"ז לא נזכר כאן דיבור ה' אליו ע"ש היטב כי האריך בזה:

*ועתה* גם אנו נאמר שבכל אלו אשר עשה משה מדעתו ורק הקב"ה הסכים ע"י, או שלא היה אז רק במדרגת שאר הנביאים כדעת הרמב"ן ז"ל, הנה דברים אלו הואיל ומשונים הם משאר דברים שבתורה, הנה במצות אלו של תורה, רק כדברי קבלה נחשבו, ומפני זה דורשין בענינו של יום, וכן כי שם ה' אקרא אמרו (ביומא ל"ו ע"א) אמר משה בשעה שאני מזכיר שמו של הקב"ה הבו גודל, וכיון שנתיחס למשה עצמו הוא רק ברוה"ק לבד, ולא מאותן הדברים אשר השכינה היתה מדברת מתוך גרונו, לכן אין להעלותו במספר שאר המצות והוא כמו שאר דינים אשר נלמדים מדברי קבלה: הנה במה שאמרו חז"ל משה כ' ספרו וספר בלעם (ב"ב י"ד) תמהו המפורשים שהרי פרשת בלעם הוא בתורה ואין לך דקדוק אחד שלא אמרו משה מפי השם ית', והנ"ל פי' חדש ואמת בזה, דהנה אמרינן בירושלמי סוטה סוף פ"ה דמשה כתב חמשה חומשי תורה, וחזר וכתב פרשת בלעם, וכ' הריטב"א דע"כ הך פרשת בלעם איננה בכלל תורה, שהרי אמר חזר וכתב פרשת בלעם, והרי היא כתובה כבר בתורה ומה זה שחזר וכתבה, לכן נראה דאמרינן סוף פ"ק דבבא בתרא ובירושלמי פ"ק ה' דסוטה דמשה כתב גם ספר איוב, ועיין במאור עינים חלק אמרי בינה פרק ד', ועוד אמרו בירושלמי דסוטה דרש ר' עקיבא אליהו בן ברכאל זה בלעם שבא לקלל את ישראל וברכם, הנה ראינו דבלעם היינו אליהו בן ברכאל, וא"כ תתפרש ותתבאר לנו כוונת חז"ל על נכון, שמשה רבינו כתב ספא איוב וכן פרשת בלעם היינו פ' אליהו בן ברכאל אשר הוא גם כן בספר איוב ונראה בספר מיוחד, וגם חלק זה כתב משה רבינו ע"ה:
<h3>תפארת לישראל</h3>
% תפארת לישראל

%% מאמר התנצלות נגד עלילת דם שנתחדש בימינו:

/קומה אלהים ריבה ריבך זכור חרפתך מני נבל כל היום:/ (תהלים ע"ד)

*רבים* חללים הפילה עלילה זאת מאתנו ערך ששה מאות שנה בכל ארצות פזורנו, על ידי הסתת שוטני נפשנו, עד אשר חפץ ה' לזכות עמו ולהועיל למין האנושי בכלל, צוה ה' יהי אור ויהי אור בכל אפסי ארץ, והכירו כל העמים יחד, ועטרת מלכם בראשם, כי אין ממש בעלילה זאת, ושקר הנחילו להם שוטננו הבל ורעות רוח, ורק שנאת הדת הולידה בלב חורשים עלינו רעה מחשבות פגול כאלה, ועינויים קשים ומרים אשר הוכו הנחשדים, קיים את משאות שוא ומדוחים אלה, אולם מאז שהנהיגו מושלי אירופא לבטל העינויים והיסורים אצל דיני נפשות, לא נשמע עלינו מאומה מעלילות כאלה, ועיין רמב"ם סוף פרק י"ח מהלכות סנהדרין, "אבל הסנהדרין אין ממיתין ולא מלקין המודה בעבירה שמא נטרפה דעתו, שמא מן העמלין מרי נפש המחכים למות שתוקעין החרבות בבטנם, ומשליכים עצמם מעל הגגות, שמא כך זה יבא ויאמר דבר שלא עשה כדי שיהרג" ואם מרי נפש המחכים למות אומרים בדבר שלא עשו למען יומתו, קל וחומר אותן המעונים בהכאה שאין לה קצבה, אשר קצים בחייהם אומרים שעשו דברים שלא עשו, למען יהרגו בפעם אחת ויפסק הצער מאתם, והביטו וראו כי עוד לפני חמשה עשר מאות שנה עמדו חז"ל על הנסיון, והחליטו (כתובות ל"ג ע"א) אלמלא נגדוהו לחנניה מישאל ועזריה הוי פלחו לצלמא, וכתב הרב שיטה מקובצת שם בשם הר"א, שלא חייבה התורה רק למסור עצמו למיתה כדכתיב בכל נפשך אפי' נוטל את נפשך, אבל להחמיר עליו יותר מן המיתה אינו חייב ויפה כוון ע"ש, ולי נראה דכוונת הגמרא בזה שתספר לנו טבע אנושית, כי אם אמנם האדם הוא אדון ושליט על נטיותיו החפשיות ועל חיי עצמו, והחוב מוטל עליו על פי התורה, לקדש שם שמים בשלשה עבירות היותר חמורות, עבודה זרה, גילוי עריות, ושפיכות דמים, אולם זה דוקא במיתה בפעם אחת, ע"ז נצטוינו מפי התורה אפילו נוטל את נפשך, אבל לקדש שם שמים במקום יסורים והכאה שאין לה הפסק, זה אין בכחו וטבעו של כלל מין בני אדם, לבחור המות ולהשאר בדעת שלימה זולת יחידים, והתורה תצוה על הכלל כלו כמו שנאמר הקהל חקה אחת לכם, ולא באה התורה לצוות על דבר שהוא למעלה מטבע אנושי, כי לא ניתנה תורה למלאכי השרת:

*ולמשמע* אוזן דאבה נפשנו, מאיכות היסורים אשר הוכו בהם הנחשדים, אשר לא נשמע כהנה לרוע זה זמן כביר, על ידי שנתאחדו בעיר דמשק ערלי לב וערלי בשר, לגלגל עלינו עוד הפעם הישנות והתפלות, להתעולל עלינו עלילות ברשע לאמר עלינו, אוכלת אדם את ולפי יסודי הדת החוב מוטל על איש ישראל, ללוש המצות בתערובות דם נוצרי, כהנה וכהנה מוציאים עלינו דיבות נתעבות להבאיש את ריחנו בעיני יושבי הארץ, והמושלים שמה נותנים אוזן קשבת להם, למען יהיה להם כסות עינים לשלול הונם ורכושם וכל מאודם [^1]: וכבר שמו חכמי ישראל מאז נפשם בכפם לפעול לטובת אחיהם האומללים, ולא נחו ולא שקטו לברר האמת, בראיות ברורות, כי לא לבד שאין לדבר הזה אשר מעלילים עלינו, לא שורש ולא ענף לא בתורת משה ולא בתלמוד רבינא ורב אשי, ולא אפילו מנהג קל מאיזה אחרון, רק נהפוך הוא כי לפי יסודי דתינו הדם הוא מתועב אצלנו על פי התורה, נוסף על עיקר העלילה היינו רציחה ושפיכת דם נקיים, אשר היא עבירה היותר חמורה אצלנו, יהיה הנרצח מאיזה אומה או דת שיהיה, כלם שווים בזה, שנזהרנו על פי התורה שלא להכאיב להם אפילו בממונם כל שכן בגופם, והרב ר' מנשה בן ישראל ערך בענין זה לפני מאתים שנה, חיבור מיוחד לפני שרי בריטאניא הגדולה בטענות נכוחות נודעים היום לכל, ומי היה מעלה זאת על דעתו, כי בזמנים הללו אשר נתיבות עולם ותהלוכות עמים היותר רחוקים, בספר נגולו לפני אנשי אירופא, וגם בין הפראים שוכני יערות אמעריקא הצפונית ואפריקא התיכונה, גם שמה תהלך עין חודרת מנוסעי אירופא, ועל העם אשר בתוכם הם יושבים, ואשר מכירים בהם ולומדים תורתם, לא ירצו לחזות נכוחות, וחושבים בלבבם כי אם אמנם לא ראו אצלנו הנהגה נתעבה זאת בראיה חושית, עדיין ידמו אולי במחשך מעשנו, וסוד כמוס אצל רבני הדור, וידעתי בעצמי כובד המלאכה הזאת להביא ראיה לפני העמים על השלילה והמניעה, ועל כיוצא בזה נאמר אצלנו לא ראינו אינו ראיה (יורה דיעה סימן א' וחושן משפט סימן ל"ז) אולם אדמה אם נציע לפני העמים, היסודות אשר מונחים ליסוד בהתנהגות חכמנו ז"ל, בתקנתם וגזירתם, אזי יכירו וידעו כי שקר הנחילו להם שוטנינו, וכל המרבה לספר ולהביע ברבים טהרת הדת וכשרון המעשה אצלנו הרי זה משובח, לכן לא מנעתי עצמי למלא משאלות ראשי מנהלי עדתי הנכבדים יחיו, אשר שמו מבטם כי שאהיה גם אנכי חבר לפועלי צדק בקרב עמי, בין שאר הרבנים הישרים במדינות בריטאני' צרפת ואשכנז, להראות בעמים על מה אדני תורתינו הקדושה הטבעו, ואיך רחוקים נתיבותיה הישרים מן דיבות כאלו, וכי לפי העקרים אשר מונחים אצלנו בתורה שבעל פה, נמנע הנהגה זאת אצלנו אפילו בהסכמה מוחלטת מן כל הנביאים והחכמים יחד:

*בתחלה* אראך אפילו אם נניח, שתהיה הנהגה זאת עלינו לחובה (מה שהיא באמת שקר מוחלט לא היתה ולא תהיה) בכל זאת אסור להכניס עצמו בסכנה כדי לקיים מצות התורה, ורק בשלשה דברים עבודה זרה גלוי עריות ושפיכות דמים, באלו הדין יהרג ואל יעבור, אבל בשאר כל התורה כלה הדין דיעבור ואל יהרוג, ואם עבר והומת ולא עשה העבירה, הרי זה נתחייב בנפשו לשמים (סנהדרין ע"ד ע"א) ורמב"ם פרק חמישי מהלכות יסודי התורה הלכה א', ואם הדין כן בסכנה לאדם אחד בלבד, מכל שבן בסכנה הנוגעת לכללות העם, בלי ספק אסור להכניס עצמנו בסכנה כדי לקיים מצות התורה, והתורה כתבה וחי בהם ולא שימות בהם, וכבר טען הרב ר' מנשה בן ישראל מצד זה, ואני מוסיף על דבריו, אם אמרו חז"ל (יומא ס"ט ע"א) דרק מפני כבודו של מלך אלכסנדר, התירו לבישת הכהנים כלאים והנאה מבגדי כהונה שלא בשעת עבודה, ועקרו דבר מן התורה בקום ועשה, וסמכו על המקרא מפני דכתיב עת לעשות לה' הפרו תורתך, קל וחומר בסכנה גמורה כעלילה שלפנינו, אשר מתנגד ונוגע רק לאמונה המושלת לבד לפי דברי הטוענים המעלילים, אם כן אפילו נחליט שנמצא אצלינו מנהג זה, אין צריכים לקיים אותו ולחוש לו, מפני הסכנה הגלויה דנחשב כמועל מעל בדת המלך, וע' (ע"ז י"ז ע"א) שאמר ר' יוסי בן קסמא לר' חנינא בן תרדיון, אומה זאת מן השמים המליכוהו ואתה יושב ומקהיל קהלות, ואמר לו מן השמים ירחמו, אמר לו אני אומר לך דברים של טעם, ואתה אומר מן השמים ירחמו, למדנו משם אף בלמוד התורה, ובפרט במקום שהיתה החששה קרובה שתשתכח התורה מאתנו, הזהירו ר' יוסי בן קסמא, שלא יעבור מצות המלך קל וחומר בשאר אזהרות של תורה:

*וכן* ראינו (גיטין נ"ז ע"א) בענין בר קמצא שאמרו שמה נקריב את הקרבן אשר הביא בשם המלך, א"ר זכרי' בן אבקולס יאמרו בעלי מומים קרבים אצל מזבח, נהרוג אותו א"ר זכריה בן אבקולס יאמרו מטיל מום בקדשים יהרג, ואמרו שם ענותנותו של ר' זכרי' בן אבקולס חרבה עירנו, ושרפה בית מקדשנו, וגלתה אותנו לבין האומות, ולכאורה לא היה כאן שום מדת ענוה מצדו של ר' זכריה בן אבקולס, רק חסידות ואזהרה יתירה בשמירת דיני התורה, וע' רש"י שם - ולפי המסופר במדרש קינות פיסקא בני ציון היקרים שעל ידי שהיה סיפק בידו למחות ולא מיחה בקמצא, תלו הסרחון בו יש ליישב קצת - אולם האמת לפי הדין היה מותר להקריב בעל מום לגבי' מזבח מפני הסכנה המתוחה אם יעברו על מצותו, כמו שראינו בהך דיומ' דף ס"ט שהבאתי שלבשו בגדי כהונ' מפני כבודו של מלך, וכן להיפך אם היו הורגים אותו היו עושים כדין מפני שרדף את כלל ישראל והבא להורגך השכם להורגו, והוא חפש עלילה לנקום עצמו בכללות העם, ואולם מפני גודל ענותנותו של ר' זכרי' בן אבקולס לא הרהיב בנפשו עוז לעשות בזה הלכה למעשה, וחשש שיחשדו אותן שעשה שלא כהלכה, ולא החשיב עצמו ר' זכרי' בן אבקולס לאיש גדול שיהי' ראוי להיות עומד על דעתו, ומפני זה נהיה הדבר למשל, כי האשמה מחורבן תלוי בענותנותו, אף שמצד הדין היה מותר להקריב בעל מום למזבח מפני מצות המלך והסכנה המתוחה על העם אם ימאנו למצותיו וימרדו על דעתו ועיין מ"א ה' לולב סי' תרנ"ו ס"ק ח' שכ' בזה"ל משמע קצת (בגיטין דף נ"ו) במעשה דבר קמצא שמותר לעבור על לא תעשה מפני אימת המלכות" ע"ש:

*עוד* זאת אראך בעל כרחך אף המעללים עלינו מוכרחים להודות כי אין באפשרות שתהיה מצוה זאת מפי משה רבינו, על פי ה', כי חוץ מזה שחכמיהם אשר מבינים בספר תורת אלהים מפורש, וכל רז מן דת יהודית לא נעלם מאתם, יודעים את זה שאין לדבר זה שמעללים עלינו רמז רחוק, לא בתורה שבכתב ולא בתורה שבעל פה, ויודעים גם כן כי תחלת צמיחת ענין הנוצרים, היה ארבעים שנה קודם לחורבן בית שני, ונתינת התורה קדום להם קרוב לארבעה עשר מאות שנה, וא"כ אין באפשרות שהתורה תצוה על ענין אחד שלא נמצא אז, וצריך המעליל לטעון אולי הנהגה זאת באה מחכמים אחרונים, אף שחפשו ספרי חז"ל ולא מצאו גם שמה רמז היותר רחוק בזה, והנה ידענו ג"כ כי בתחלת צמיחת הנוצרים כבר תמנו מלהיות ממשלה בפני עצמה, ואף שהמקדש היה עדיין קיים, בכל זאת היינו נכנעים אז תחת יד הרומיים ומשלו עלינו בכח אמיץ, ורק בידם היתה כח המשפט נתון לחיים ולמות (שבת ט"ו ע"א) ארבעים שנה קודם החורבן בטלה לה סנהדרין, וישבה לה בחנות ולא דנו דיני נפשות, ואם כן אפילו נחליט שמיד בתחלה שהצמיחו הנוצרים, הנהיגו חז"ל כזאת בכל זאת כבר אזלה אז כחם לדון דיני נפשות כאוות נפשם, ומכל שכן שלא היה הכח והעוז בידם להרוג כחפצם, והסכנ' היתה מפחדת להם מהעונש אשר יגיע להם, ממושל הרומיים אשר יושב בארץ יהודה, ואם כן במקום סכנה גלויה שוב אסורים חכמים לתקן ענינים כאלו, ע' (פסחים ק"ט ע"ב) דהוקשו בפשיטות איך מתקני רבנן מלתא דאתי לידי סכנה, ראינו שהיה אצל החכמים, כלל גדול מונה להם ליסוד בדרך התקנות, דמן אותן הענינים אשר יוכל להצמיח סכנה, ואפילו מאותן הסכנות אשר אינם נראים לחוש, ואינם מושגים בתבונה ובהילוך הטבע, בכל זאת, גם על אלו השגיחו חכמנו ז"ל, בעת שנתקבצו לתקן תקנות ולפקח בטובת עם ישראל, ולא הורשו לפגוע אפילו בסכנה זוגות, מכל שכן בסכנות שהם מונחים בטבע, גלויות לעיני כל ובפרט סכנה הנוגעת לכללות העם, אין ספק שהוא קל וחומר בן בנו של קל וחומר שאין ביד חכמנו ז"ל, לתקן תקנות מסוכנות לגרום רעה לעם ישראל, ורק לטובת עמם הורשו על פי התורה לגדור גדר ולעמוד בפרץ, ואם הנהיגו שלא כדת אין דבריהם עלינו לחובה"

*ועוד* אפילו נחליט גם כן דבשעה שהתחילו החכמים להנהיג ענין זה באומה, לא היתה עדיין סכנה גלויה, בכל זאת אם אחר כך ברבות הימים בעת אשר הדחנו מדחי אל דחי מרדף בלי חשך, ולא מצאנו מרגוע לנפשנו העמלה, והנוצרים עלו מעלה, עד שנתפשטה אמונתם בקצה הישוב, בלי ספק שהסכנה מפחדת מאוד להעם אשר נכנעים תחתיהם, להתנהג במנהגים מסוכנים כאלה, וצריכים שוב באופן זה לעקור ולשרש אחר מנהגים כאלו מבלי להשאיר להם זכר, ואמרו חז"ל (כתובות ג' ע"ב) שמשעת הסכנה ואילך, נהגו אשה נשאת בכל יום, ואמרו דענין הסכנה שגזר השלטון שבתולה הנשאת ביום הרביעי תהרג, והקשו שמה בש"ס נהגו לגמרי נעקרי', ופירש רש"י ז"ל נהגו בתמי' סכנת נפשות הוא ואת אמרת נהגו, אבל מעקר רביעי לגמרי לא עקרו נעקר לגמרי ויתקן ימים אחרים ע"ש, הרי הלכה רווחת אצלנו, דאפילו אם ~בשעת~{בשעה} שהתקינו לא היתה נראית לעינינו שום סכנה, מכל מקום אם אחר זה במשך הזמן נראה לנו סכנה על ידי התנהגות אלו, צריכין לעקור תקנות אלו לחלוטין מבלי להשאיר להם שום זכר:

*עוד* זאת אני אומר אפילו נחליט דלא היה סכנה בשעה שהתחילו לתקן, ואפילו יהיה גם עתה מקום לעשות מעשה באופן שלא יהיה נצמח תקלה לא להכלל ולא להפרט, ואפילו יתקבצו כל הנביאים והחכמים יחד, לתקן בהסכמה מוחלטת מצוה כזאת, אשר יהיה ענינה לשפוך דם נקי, אזי לא לבד שאין צריכים לתת אוזן קשבת להמתקנים, ורק נהפוך הוא כלם נדונו אצלנו ככופרים בנצחות התורה, ואפילו משה רבינו עצמו אין בכחו לבטל שום דבר שבא בתורה מפי הגבורה, ועיקר גדול אצלנו, אין בית דין מתנין לעקור דבר מן התורה בקום ועשה (יבמות פ"ט ע"ב צ' ע"א וע"ב) מפני שדברי תורה עומדים לנצח, ולא לבד לעקור במוחלט דין התורה שאין זאת בידם, ועל זה נאמר אלה המצות אשר צוה ה' ביד משה ובא בקבלה סוף תורת כהנים, וגם בש"ס (מגילה ג' ע"א יומא פ' ע"א) אלה המצות שאין נביא רשאי לחדש דבר מעתה, ואסור לו להוסיף או לגרוע מצוה או לפרש פירוש בתורה שלא שמענו מפי הגבורה (רמב"ם פרק תשיעי מה' יסודי התורה הלכה א'), ואפי' להנהיג ענין אחד אשר מצד עצמו אינו מתנגד לדיני תורה ואיננו עקירה, רק יוכל להסתבב בפנים רחוק עקירת דבר מן התורה, וזה נקרא מתנין על עקירת דבר תורה, וגם זאת אין בידם לעשות כי התורה הזאת עומדת לנצח אין אפשרות השינוי והעקירה והביטול, ועתה כיון שמדין התורה אסור לנו לשפוך דם נקי לכל איש יהיה מאיזה דת שיהיה, ולא לבד להרגו בידים אסור, רק אפילו לסבב לו מיתה על ידי גורמים אסור (רמב"ם פרק עשרה מהלכות עכו"ם וחקותיהם הי"א והי"ב וכן בפרק ד' מהלכות רוצח) ואם כן איך היה בחוק האפשר שחכמנו ז"ל יתקנו תקנה כזאת אשר תהיה ענינה לעשות מאיסור שפיכת דמים עבירה היותר חמורה אצלנו ששקולה ככל התורה כלה" שכל מי שיש בידו עון שפיכת דמים הרי הוא רשע גמור, ואין כל המצות שעשה כל ימיו שקולים נגד ענין זה, ולא יצילוהו מן הדין, צא ולמד מאחאב שהיה עובד עבורה זרה כל ימיו, שנאמר רק לא היה באחאב, וכשנסדרו עונותיו וזכיותיו, לפני אלהי הרוחות לא היה שום דבר שחויבו כליה רק דמי נבות, שנאמר ויצא הרוח ויעמוד לפני ה', זה רוחו של נבות והרי הרשע הזה לא הרג בעצמו אלא סבב שיהרג קל וחומר להורג בידו (רמב"ם פרק ד' מהל' רוצח ה"ט) "ולא לבד ההורג נפש מישראל הוא נמאס ומתועב בעיני ה', רק גם ההורג את עובד כוכבים ומזלות וכל איש אשר נשמת רוח חיים בקרבו, יהיו מחשבותיו ודיעותיו על איזה אופן שיהיו, עונו גדול מנשוא, צא וראה בדוד מלך ישראל אשר מלחמת ה' נלחם, והרג בשונאיהם של ישראל במלחמות מצוה, אמר לו השם יתברך דם לרוב שפכת, ומלחמות גדולות עשית לא תבנה בית לשמי, כי דמים רבים שפכת (דברי הימים א' כ"ב) ואיך ירצה ה' לריח נחוח, המצות אשר מעלילים עלינו, אשר תבא על ידי עבירה חמורה אשר אין דוגמתה בכל התורה היא שפיכת דם אדם:

*ראה* מה שדרשו חכמינו (תענית ד' ע"א) על קרא אשר לא צויתי ולא דברתי ולא עלתה על לבי (ירמיה י"ט) ודרשו לא צויתי זה בנו של משע שנאמר ויקח את בנו הבכור אשר ימלוך תחתיו ויעלהו עולה, ולא דברתי זה יפתח שנדר בתו קרבן לה', ולא עלתה על לבי זה יצחק עיין שם, והרי אלו כוונו לשמים ובפרט יפתח לא נדר רק סתם, כל היוצא מפתח ביתי, ובכל זאת נענש בנשילת אברים אברים ע' ויקרא רבה סוף פ' בחקתי, שלמדו מזה דכתיב ויקבר בערי גלעד לשון רבים, ונענש על אשר החזיק בנדרו ולא הלך להתירו, וגם משע אף כי לא היה מבני ישראל וכוונתו לשמים, בכל זאת נתעב בעיני ה' העושה הזאת, וע' מורה נבוכים פרק מ"ה לשלישי שאזהרה שבאה בתורה, ופן תדרוש לאלהיהם לאמר איכה יעבדו הגוים האלה את אלהיהם ואעשה כן גם אני, לא תעשה כן לה' אלהיך וגו' כי גם את בניהם ואת בנותיהם ישרפו באש (דברים י"ב) הכוונה לא תראה את איכות העבודה לשיקוצם, ותרצה לעשות עבודות אלו לה' אלהיך, ובא הכתוב להזהיר כי לא לבד מה שעובדין לאלילים הוא נתעב ונאלח בעיני ה', רק דרכי העבודות שלהם שנואים בעיניו, אחרי שמעבירים בניהם ובנותיהם באש, ואין לך עון גדול מזה להקריב בני אדם קרבן לה' וזה מורה למדי על רוע דרכי עבודתם:

*ועתה* איך עולה על הדעת לחשוד אותנו שנצטוינו בחג הקדוש הזה אשר בו יצאנו מעבדות לחירות, והיינו לגוי קדוש אשר מכין ומכשיר עצמו, להיות מעוטר בכל מעלה ומדה נכונה, לקבל דת אלהי ולהיות מוכתר בתור המעלה, ואותו החג נהוג בזבחי אדם המתועב, הוי עד היכן מגיע כחו של השקר עד שיוכל להתעות אנשים נבונים, אשר נגה עליהם אור תורת ה' ויודעים מוצאי' ומובאי' וגם אלו חושדים אותנו בזאת: וחוץ מזה איך אפשר ללוש המצות בתערובות דם, הרי הוא ממהר להחמיץ ועל ידי זה המצה איננה ראוי למצותה, וקל וחומר מן מי פירות אשר בתערובות מים מחמיץ מיד (אורח חיים סי' תמ"ב) מכל שכן אשר ידענו דרכו וטבעו של הדם, ואם נפלה טיפת דם בודאי החמיץ כל העיסה, וגם מצד זה כבר טענו חכמי ישראל להראות ביטול העלילה:

*ועתה* אמרתי להציע פה כי אצלינו ההנהגה במדות החמלה והחנינה היא הסיבה הראשית להרבה מצות שבאו בתורה, ואפילו לבעלי חיים שאינם מדברים אסור לגרום אף צער קל (בבא מציעא ל"ב ע"א) דהרבה תנאים סוברים צער בעלי חיים דאורייתא, ועיין (חולין דף ז' ע"ב) שאסור לעקור הטלפים אפילו מן חיות הדורסות, מפני שאסור לצער בעלי חיים אף על פי שמזיקים לאנשים, ולא לבד שאסור לצערם, רק גם אנו מצווים לחוס עליהם ושלא יגרום להם צער, ונצטוינו שאסור לאדם לאכול טרם שהתקין המזון לבהמותיו (ברכות מ' ע"ב) ורבינו הקדוש נענש על אשר לא חס על עגל אחד שברח מבית השחיטה (בבא מציעא פ"ה ע"א) ובירושלמי פרק ט' דכלאים, והרבה מצות שבאו בתורה כגון שחיטה בסכין שאינו פגום, ושלוח הקן, ושבעת ימים יהיה עם אמו, ואותו ואת בנו, כלם מזה המין שלא לגרום צער לבעלי חיים, ועיין מורה נבוכים פרק מ"ח לשלישי "מפני שמזון הטבעי לבני אדם המה הזרעים ובשר בעלי חיים, וכאשר הביא ההכרח להריגת בעלי חיים, כוונה התורה לקלה שבמיתות, ואסרה שיענה אותם בשחיטה רעה (היינו בסכין פגום) ולא בנחירה ולא יחתוך ממנה אבר, וכן אסרה לשחוט אותו ואת בנו ביום אחר להרחיק להשמר מלשחוט הבן לעיני האם כי צער בעלי חיים מה גדול מאד" וע' ג"כ מדרש רבה ריש פ' תצא. כשם שרחמיו של הקדוש ברוך הוא על האדם כך רחמיו על הבהמה, מנין שנאמר מיום השמיני והלאה ירצה, ולא עוד אלא שאמר הקב"ה אותו ואת בנו לא תשחטו ביום אחד, וכשם שנתן הקב"ה רחמיו על הבהמה, כך נתמלא רחמים על העופות שנאמר כי יקרא קן צפור שלח תשלח האם [^2]:

*ואם* רואין אנו כי ככה התנהגו בחמלה ורחמנות נגד בעלי חיים שאינם מדברים מכל שכן שהתנהגו ביושר המדות נגד שאר האומות, אף כי כלם כאחד היו בימים הקדמונים עובדי אלילים מקטרים למולך, והיו זובחי אדם מעבירים בניהם ובנותיהם באש, והיה הנקל להם למהר לשפוך דם נקי, ולא לחנם הזהירנו חז"ל בעת הזאת, בעת אשר הרעו דרכם מאד, והי' חשודים על רציחה ורביעה, ושאר התועבות המגונות וצוו שלא להתלוות מהם בדרך ואסור לקחת רפואה מהם, ואסור להסתפר מהם, ולהתיחד עמהם, וכל זה מפני החששה הקרובה אולי יהרגו אותנו, כי ידעו דרכם הרע איך הי' נשחתים במדות מגונות, וכן ספרו בתלמוד ענינים נתעבים מה שראו בעיניהם (ע' רמב"ם פרק עשרה מה' עכו"ם) ובכל זאת גם נגד אנשים כאלה נצטוינו שלא לבזותם, ואמרו במשנה דאבות אל תהי בז לכל אדם, אפילו עכו"ם שבימיהם במשמע, ואמרו שנאת הבריות מוציאין את האדם מן העולם, בריות היינו כל בני אדם בכלל ובפרט, כל זמן שלא הרעו לנו אסור לשנוא אותם, ואמרו חביב אדם שנברא בצלם, שנאמר כי בצלם אלהים עשה את האדם, והכוונה על כל מין בני אדם, אחר שבשעת הבריאה לא נברא רק אדם אחד, וממנו נשתלשל כל העמים ולאומים נפרדים וע' פי' תוספות יום טוב שם, והנביא גם כן מכריז ומשמיע ברבים, הלא אב אחד לכלנו אל אחד בראנו מדוע נבגוד איש באחיו (מלאכי ב') וחז"ל הזהירו אותנו גם כן שלא לבד שאסור לגנוב ולגזול מהם אפילו פחות משוה פרוטה, ע' רמב"ם פ"א מה' גניבה ופרק א' מה' גזילה, רק גם כן אסור לגנוב דעתם למכור להם מתה בחזקת שחיטה (רמב"ם פרק וא"ו מה' דיעות) מש"ס חולין צ"ג ע"א, וביותר הרחיב בזה הדיבור הרמב"ם (פי' למשנה פי"ב דכלים משנה ז'), ותראה שמה נעימות לשונו איך שינה ושלש הרבה פעמים שהחוב מוטל עלינו להתנהג נגדם ביושר המדות והמשקולות ע"ש [^3]:

*ולא לבד* שאסרו להרע להם ולשנוא אותם רק נהפוך הוא צוו חז"ל לפרנס ענייהם ולבקר חוליהם (גיטין נ"ט ע"ב) ורמב"ם פ"י מהלכות עכו"ם), ולא לבד שצוו לרחם עליהם להטיב להם במאודם, נצטוינו ג"כ להקדימם בדברי אהבה וחיבה ולהקדים להם שלום, אמרו על ר' יוחנן בן זכאי שהיה נשיא ישראל, ובכל זאת לא הקדימו אדם שלום בעולם, אפילו עובד כוכבים ומזלות בשוק, וצוו לנו חכמינו ז"ל להרבות שלום עם כל אדם אפילו עם עובדי כוכבים ומזלות בשוק (ברכות י"ז ע"ב) ואמרו על ר' יוחנן - שהיה ראש לבני ארץ ישראל אחר מות רבינו הקדוש - כשראה זקן עכו"ם היה עומד לפניו (קידושין ל"ג ע"א) עיין רמב"ם פרק עשרה מהלכות תורה הלכה ט', שכתב "ואפילו זקן עכו"ם מהדרין אותו בדברים ונותנים לו יד לסומכו מפני דכתיב לפני שיבה תקום כל שיבה במשמע, וכבר נאמרו ונשנו ונקבצו כל המאמרים הללו ביתר שאת בדורנו ובדורות הקודמות, שלקטו כל אותן המאמרים המפוזרים אחת הנה ואחת הנה בתלמוד ומדרשים והציגו אותם למראה עיני חכמי העמים, למען ידעו ויכירו כי אומתינו אומה חכמה ושלימה, מתנהגת בכל עת באהבה ואחוה וחיבה, עם הנימולים ואינם נימולים והאב לכל המאמרים היא תפלת שלמה המלך עליו השלום אשר נחה עליו רוח נבואה ורוח חכמה ודעת, ואמר בתפלתו וגם אל הנכרי אשר לא מעמך ישראל וגו' ובא והתפלל בבית הזה ואתה תשמע מן השמים מכון שבתך, ועשית ככל אשר יקרא אליך הנכרי (מלכים א' ח'):

*ואם* ככה התנהגו עם אותן עובדי כוכבים ומזלות אשר לא הטיבו עמם, צא וראה מצות התורה בהתנהגות נגד האומות שהטיבו עמם שנאמר לא תתעב מצרי כי גר היית בארצו, ואף עמון ומואב אשר באה האזהרה לא תדרוש שלומם וטובתם כל הימים, בכל זאת כתב בספר יראים להרב ר' אליעזר ממיץ ומובא בהגהת מיימוני פרק וא"ו מהל' מלכים דוקא להקדים להם שלום אסור, אבל תשלום שלום עקב שהטיבו אתנו מותר גם לעמון ומואב, וראי' לזה מן דוד מלך ישראל שנאמר אעשה חסד עם חנן כאשר עשה אביו חסד עמדי (שמואל א' י"ח) ומכל שכן שהתנהגו באהבה וחיבה עם שאר הלאומים אשר חסים בצלם, כמו שנאמר דרשו את שלום העיר אשר הגלתי אתכם שמה והתפללו בעדה אל ה' כי בשלומה יהיה לכם שלום (ירמיה כ"ט) וצדקיהו מלך יהודה נענש מפני שהפר בריתו עם נבוכדנצר שנשבע לו, ונאמר ויעש הרע בעיני ה', וגם במלך נבוכדנצר מרד אשר השביעו באלהים (דברי הימים ב' ל"ו) והמשנה אמרה הוי מתפלל בשלומה של מלכות, היינו אומה המושלת תהיה משפט הממשלה על איזה אופן שתהיה, וע' גם כן מדרש קוהלת פיסקא אני פי מלך שמור, אמר הקב"ה משביע אני עליכם שאם תגזור המלכות גזירות קשות, אל תמרדו עליה בכל דבר שהוא גוזרת עליכם, אלא פי מלך שמור, בכל דבר שיאמר לך, ואמרו (כתובות קי"א ע"א) שלשה שבועות השביע הקב"ה את ישראל בגלות, שלא יעלו בחימה ולא ימרדו באומות, ועתה אם רואים אנחנו יושר הנהגתם נגד עובדי כוכבים אשר קטרו לבעלים, ולא האמינו במציאות ה' ואחדותו וגם בהשגחה ובשכר ועונש, מכל שכן נגד הנוצרים אשר מאמינים בדת ותורה מן השמים, ובמציאות ה' ובגמול עולם הבא ובשאר עקרים ויסודות אמונה, בלי ספק שדיניהם אצלנו כגר תושב, ואלו אשר שומרים שבע מצות מפני שנצטוו בהם מאת ה' על פי משה, המה כחסידי אומות העולם ויש להם חלק לעולם הבא, כפי הלכה הקבועה אצלנו (ברמב"ם פרק שלישי מהל' תשובה ובפרק אחד עשר מהל' עדות ובפרק שמיני מהלכות מלכים) דחסידי אומות עולם יש להם חלק לעולם הבא, וגם הנוצרים משמרים שבע מצות ומאמינים בתורת משה שבאה מפי ה' למשה, ומאמינים במציאות ה' ואף שמשתתפים דבר אחר בעבודתם, כבר כתב הר"ן ורבינו ירוחם בשם התוספות (בכורות ב' ע"ב) מובא ברמ"א אורח חיים סימן קנ"ו, דנכרים לא נצטוו על שתוף [^4]:

*וראה* דברי הרמב"ן פ' אחרי על קרא ולא תקיא הארץ אתכם, כתב מענין הכותים שלא ידעו משפט אלהי הארץ ופסיליהם היו עובדין (מלכים ב' י"ז) שעיקר העונש שלהם דוקא בארץ מפני שלא ידעו משפט אלהי הארץ ע"ש, ועיקר עבודה בשתוף לנכרים לא נאסר רק בארץ ולא בחוץ לארץ, וע' מור וקציעה להגאון יעב"ץ אורח חיים סימן רכ"ד שהביא גם כן ראיות נכוחות שעיקר שותף שנאסר לבני נח רק בארץ ולא בחוץ לארץ, ולדעתי כוונו חז"ל באמרם (חולין י"ג ע"ב) נכרים אשר בחוץ לארץ עובדי עבודה זרה בטהרה הם, ועיין פירוש המשנה להרמב"ם פרק ראשון דחולין במשנה שחיטת עכו"ם, שכ' "שיש שני מיני עבודה זרה העובדים לצורות ולטלסמאות, ומין השני שעובדים מתורת מנהג אבותיהם ועל זה אמרו חז"ל נכרים בחוץ לארץ עובדי עבודה זרה בטהרה הם" והכוונה שעיקר כוונתם רק לאלהי האלהים רק הם משתתפים בעבודתם עוד דבר אחר וזה לא נאסר לבני נח, רק בארץ ישראל אבל בחוץ לארץ לא נאסר שותף לנכרים, ומפ"ז בחוץ לארץ הוי עובדי עבודה זרה בטהרה מפני שלא נאסרו בשתוף: ואמרינן גם כן (עבודה זרה ג' ע"א) אפילו אינו ישראל ועוסק בתורה בשבע מצות, נאמר עליו יקרה היא מפנינים, ושבע מצות היינו כללית מצות הטבעית אשר גם הנוצרים והישמעאלים דנים עליהם במקומות משפטם, וגם משגיחים, בעין פקוחה על התקיימם כמו, גלוי עריות, שפיכת דמים, דינים, ברכת השם, וגזל, מדקדקי' עליהם ביתר שאת לענוש העובדים, וגם לאבר מן החי יש רמז בדברי שלוחם פוילוס שהזהירם שלא יאכלו מן הנחנקים, וכן הישמעאלים אינם עובדי ע"ז יו"ד סי' קכ"ד, וגם מדקדקים על שבע מצות ומוזהרים גם כן על אכילת חזיר ואכילת הדם והנבלה, וכן מה שלא נשחט לאל קיבלא, ע' יו"ד סי"ד סעיף ז', ע' קויראן זורא שניה מכונה הפרה וזורא רביעית מכונה השלחן, וכל ששומר שבע מצות מפני שנצטווה בתורה ע"פ ה' ביד משה הרי זה גר תושב אצלנו, וע' גם כן מה שכתב רבינו הרמב"ם פרק שנים עשר מה' מלכים (דפוס וונציא) ועיין כוזרי מאמר רביעי סימן ך"ג שכתב "כי אלה ההגרים המה הקדמה והוצעה למלך המשיח המקוה, אשר הוא עיקר הפרי וישובו כלם פריו כאשר יודו לו, וישיב העץ אחד ויוקירו השורש אשר היו מבזים אותו בתחלה" [^5]:

*ומכל* המבואר תשכיל ותדע לנכון שרשי תורתינו הקדושה, איך מוזר מאתנו לצער אף בעלי חיים בלתי מדברים, ומכל שכן לאחינו עצמנו ובשרנו אשר נברא, בצלם ובדמות, וכבר כתב הרב המאירי מובא בשיטה מקובצת (בבא קמא קי"ב ע"ב) "ולענין פסק כל שהוא מן העמים הגדורים בדרכי הדתות ועובדי אלהית על איזה צד שתהיה אף על פי שאמונתם רחוקה מאמונתינו, אינם בכלל זה, אלא הם כישראל גמור לכל דבר לענין להחזיר להם אבדה וכן אם טעו חייב להחזיר להם טעותם" ולכל שאר הדברים בלי שום חילוק כלל, ומכל שכן לרצוח מהם נפש, ובפרט להילדים הרכים אשר לא טעמו טעם חטא מעולם, ולא פעלו מעולם רעה מדוע יקח מהם נפש, מי יודע מה יהי' בסופם אולי יגדלו לגפן אדרת ויהי' מאותן הישרים מחסידי אומות אשר זורחים היום לבית ישראל בתפארתם ועומדים לנו למחסה ולמסתור, כמו ממשלת אדונינו הקיסר פערדינאנד, ואשרי עבדיו ואשרי משרתיו קונזול מן דמשק וגנעראל קונזל מאלכסאנדריא, והישרים והתמימים ממדינות בריטאניא, אשר חמלו על שה פזורה, וחשים לנו עזרה לעתות בצרה, ועינינו נשואות אל ה' מושיע ישראל תשועות עולמים, כי אותן המתנדבים בעם האדון השר וגדול ליהודים מוהר"ר משה מאנטעפיארע מעיר לאנדאן הבירה, והחכם הגדול הערד קרעמיעֶע מפאריז הבירה, יבצעו זממם בדרך אשר הלכו בו שלוחי מצוה אינם ניזקין ועולה תקפוץ פיה ולכל בני ישראל יהיה אור בכל מושבותם:

לפרט *שמרני* אל כי חסיתי בך לפ"ק זאלקווא

*צבי הירש חיות* חופ"ק זאלקייא והגליל


[^1] ידוע כי בארצות המזרח והמערב, ובפרט בארץ מצרים וברבריא, אין לך עון היותר גדול, אשר יחייב את ראשו למלך יותר מן העשירות, ובכל עת בעלי הכיס המה מסוכנים, שלא יעלה עליהם חמת המושל ויעליל עליהם עלילות ברשע, למען יוכל להשמיד אותם וכל אשר להם ולקחת הונם ויגיעם לעצמו, ואחינו בני ישראל אשר דרים שמה, ואשר על ידי עבודתם וזיעת אפם ממציאים טרף לביתם, מוכרחים להסתיר מאודם שלא לעורר עליהם קנאת המושל, ועל זה כוון המקונן גלתה יהודה מעוני ומרוב עבודה היא ישבה בגוים לא מצאה מנוח, (איכה א') כי ראינו בקצת מדינות אשר עמנו גרים בתוכם, ואשר אין מרחיקים אותנו גם כן, אומרים הסיבה מדוע אין מסכימים, לתת לנו חופש כשאר תושבי הארץ, מפני כי קטן יעקב ודל ועדיין לא הבשיל במדות ונימוס ונתנכרו לאחיהם הערלים בתהלוכותיהם ובנימוסיהם, ועוד בימים הקדמוני' היתה עוני בני עמנו ללעג ולקלס בפי הרומיים, כנזכר פתיחה במדרש קינות פיסקא ישיחו בי יושבי שער שהיו מלעיגים בי ואומרים אלו לאלו כמה שנים את בעי מחי כחלוקא דיהודאי דשבתא, לכן אמר גלתה יהודה מעוני בקצת מחוזות, ובקצתם נרדפים מפני רוב עבודה מה שעל ידי זיעת אפם ויגיע כפם יקבצו כסף רב לביתם, גם היא ישבה בין גוים ולאומים שונים אשר מבקרים את מומם בכל עת, ומעון קל נעשה החטא כעבות עגלה לכן לא יוכלו למצוא מנוח לכף רגליהם:

[^2] *הגה* ומאמרם חז"ל במדרש ויקרא רבה וכי מה איכפת ליה להקב"ה בין שוחט מן העורף לשוחט מן הצואר הא לא ניתנה תורה רק לצרף בהם הבריות, וכן מה שאמרו במשנה (ברכות ל"ג ע"ב) על קן צפור יגיעו רחמיך משתקין אותו, הכוונה שכל המעלות המעולות מענין חמלה ורחמנות כלם המה חסרון בחקו יתברך, ושאינינו מבעלי התוארים שיתפעל במדות אלו בכל פעם, ע' מורה נבוכים פ' נ"ט לראשון, וכל אלו לא באו רק להתקין בני אדם במעלות ומדות הללו, ע' רמב"ן פ' תצא מה שדחה דברי המורה נבוכים פ' כ"ח לשלישי:

[^3] *הגה* וביותר אריכות תראה בשאלות ותשובות תשובה מאהבה מהרב ר' אליעזר פלעקלש מפראג ראש ספרו מכונה קונטרס כסות עינים וכן בהסכמת הגאון מהור"ר יעקב זצ"ל אב"ד דק"ק לבוב על ספר חושן משפט נדפס בלבוב זה לא כביר, וגם הרב החכם מהו' מנשה בן ישראל קיבץ הרבה מאמרים הנוגעים לפינה יקרה הלז עד שקשה היום למצוא חדשות בענין זה:

[^4] *הגה* *ועיין* שאלות ותשובות שער אפרים סימן כ"ד ושו"ת מעיל צדקה סימן ך"ב, ושו"ת ושב הכהן סימן ל"ח ושו"ת נודע ביהודה מהדורא תנינא סימן קמ"ח, ובתשב"ץ חלק ראשון סימן קל"ט מה שהאריכו בפינה זאת ואני חברתי מאתר מיוחד בזה הענין לבאר וללבן איכות השתוף אשר גם לבן נח נאסר, ואיזה שתוף מותר לבני נח ואין כאן מקומו:

[^5] *הגה* סאלוואדאר הצרפתי חיבר בימינו חיבור מיוחד להראות אמתות דבר זה כי אלו האומות המה רק הכנות לתקן עולם במלכות שדי להכשירם שיהיו ראויים לקבל טהרת הדת באחדות הבורא, ונעלם ממנו כי בעיקר הזה כבר הקדימו אותו הרמב"ם והכוזרי בסוד זה:
<h2>מאמר אגרת בקורת</h2>
<h3>שער</h3>
% מאמר

%% אגרת בקורת

*כולל* ענינים חדשים ומועלים על התרגומים ומדרשים לחקור ולתור על זמניהם מתי נסדרו בסדר הזה אשר המה למראה עינינו ואנה מובאים בספרים קדמונים הכינותי אנכי הצעיר *צבי הירש* חיות חונה פה ק״ק זאלקווא וכל הגליל:

*בדפוס* של הרב הנגיד המפורסם מו' *שאול דוב * מאיר האפער *בזאלקווא*

Jgeres Bakoret

Jmprimatur Lem. den 31 Maerz 1840

Zolkiew bei Saul Meyerhoffer

בשנת דרך *שקר* הסר ממני לפ"ק:
<h3>מאמר</h3>
*כבר* יעדתי בספרי מאמר תורה שבעל פה, לדבר מקדמות קצת המדרשים אשר נמצאים אצלנו היום, להראות מאיזה זמן באו אלינו בסדר זה אשר המה היום למראה עינינו, וכבר חיבר חכם אחד על ענינים אלו ספר מיוחד, והאריך מאוד המעיין ידרוש משם הדברים בעיקרם ושרשם, ולא אשים פה דברתי מאותן ענינים אשר כבר קדמני החכם הזה, רק כאן אציע לפני הקורא חקירות חדשות, אשר חנני האל יתברך באלו הענינים - נתחיל מן ספר הראשון אשר נמצא אצלנו אחר חתימות כתבי קודש ע"י אחרון הנביאים, והוא תרגום ארמי על התורה, נתיחס אל אונקלוס הגר, אשר תרגם לעדות חז"ל (מגילה ג' ע"א) מפי ר' אליעזר ור' יהושע, וכאשר הקשו בש"ס שם, הרי מצינו בעזרא ויקראו בספר תורת אלהים מפורש ושום שכל וגו' מפורש היינו תרגום, הרי שתרגום בא אלינו עדיין מזמן תחילת בית שני, ואמרו שם שכחום וחזר אונקלוס ויסדו מחדש ועיין רש"י (קידושין מ"ט) על המאמר כל המתרגם פסוק כצורתו הרי זה בדאי, והמוסיף הרי זה מחרף, וכתב רש"י ואונקלוס כשהוסיף לא מדעתו הוסיף שהרי בסיני ניתן, אלא שנשתכח וחזר ויסדו, כדאמרינן ריש מגילה ושום שכל זה תרגום [^1]: והנה דברי רש"י הללו הם תמוהים בעיני, שבריש מגילה לא נזכר, רק שעדיין מזמן עזרא היה תרגום ארמי, אבל אין זכר שמה שהתרגום ארמי הוא מסיני, וכן בירושלמי (מגילה פ' הקורא) מנין לתרגום דכ' ויקראו בספר תורת אלהים מפורש, מפורש זה תרגום, ועיין מהרש"א חי' אגדות (נדרים ל"ח ע"ב) שכת' ג"כ תרגום אונקלוס מסיני הוא כמבוא' פ"ק דמגילה ואין זכר כאן לדבר זה, ואף שמצינו בספרי פ' ברכה על קרא ה' מסיני בא, כשנגלה הקב"ה ליתן תורה לישראל נגלה בד' לשונות, ה' מסיני בא זה עברי וזרח משעיר למו זה רומי, הופיע מהר פארן זה ערבי, ואתא מרבבות קודש זה לשון ארמי [^2] הרי דקב"ה נגלה בארמי לישראל. אולם משם אין ראיה שהרי גם רומי ויווני נחשב שמה, ולדעת חז"ל ניתנה התורה בשבעים לשון, אכן על נוסח התרגו' ומטבע זאת כפי אשר נמצא אצלנו אין ראי' משם שבא לנו מסיני,

*אבל* אמתת הדבר הוא ע"פ היסודות שקבעתי בספרי מאמר ד"ק, בשם הרמב"ן בס' המצות שורש שני, שזה שמצינו ברוב מקומות בש"ס, שהדברים אשר נלמדו מדברי קבלה והוא נביאים וכתובים, קרי להו הש"ס דבר תורה או דאורייתא, והטעם מפני דכלל גדול אצלנו אין נביא רשאי לחדש דב' על תור' משה, ואיך חדשו הנביאי' מצות הללו, ע"כ שהיו מקובלים מכבר בעל פה בהלכה למשה מסיני, ואתי הנביאים ואסמכונהו אקרא, כמ"ש (סנהדרין כ"ב ע"א) ובשאר דוכתי עד דאתי יחזקאל מאן אגמרינהו, אלא הלכתא ואתי הנביא ואסמכינהו אקרא, היינו שהיו מקובלים בע"פ מני אז, והנביא כתבם על ספר חקה, ע"כ תוכן דברי הרמב"ן, והארכתי הרבה בספרי שם פ"ג ופ"ד, שוב נדפס מחדש ס' כ"ח ומובא שמה פי' מחזור וויטרי על משנה ראשונה דאבות, שמה מצאתי ג"כ ענין זה וז"ל באמצע הדבו' אין לך דב' הכתוב בנביאים וכתובים שצריכה תלמוד, שלא נאמרה למשה מסיני, אבל לא ניתן לכתוב על ידו, עד שבאו סופרים וכתבום ע"פ רוח הקודש, כמו שנגזר עליהם מששת ימי בראשית כמו שדרשו זה ספר תולדות אדם בלפני אדיהן - כוונתו שבמס' ע"ז פ' לפני אדיהן ה' ע"ב דרשו חז"ל על מה דכ' זה ספר תולדות אדם, מלמד שהראה הקב"ה לאדם דור ודור ודורשיו - וזה שאנו אומרים בכ"מ בתלמוד, בסנהדרין פ' כהן גדול כ"ב וביומא ע"א גמרא גמיר ואתא יחזקאל ואסמכינהו אקרא, ולכך אני אומר שנקראו דברי נביאים וכתובים דברי קבלה, מפני שהיו מקובלים ובאו ממשה רבינו, ולא אלו בלבד נאמרו בסיני בע"פ, אלא אף התרגום ופיסוק טעמים, כאותו ששנינו פ' אין בין המודר מקרא סופרים ועיטור סופרים הלכה למ"מ, ועוד שם ויקראו בספר תורת אלהים מפורש ושום שכל זה פיסוק טעמים וכו', ועוד מצינו ריש מגילה שתרגום ניתן בסיני אלא ששכחוהו וחזר ויסדו עכ"ל, ראינו שגם הוא מביא מריש מגילה שהתרגום הוא מסיני מה שבאמת לא נמצא אצלנו, אולם נתבאר ע"פ תהלת דבריו דדברי קבלה כלם מסיני הם מה שקבלו בעל פה, דאל"ה הרי אסור לחדש דבר וכיון שראינו (נדרים ל"ז ע"ב) דקרי הש"ס פיסוק טעמים דאוריי' מפני קרא דעזרא, אע"ג דברי עזרא המה רק כתובים, מ"מ בע"כ לא חידש מדעתו, רק מהלמ"מ בא לו פיסוק טעמים והתרגום, והוכיחו שפיר שתרגום הלמ"מ, כיון שנלמד מדברי קבלה וכל דברי קבלה דינם כהלכות מסיני שהרי הנביאים אסורים לחדש דבר:

*והנה* אין לפרש שכל התרגום כאשר הוא היום לפנינו הוא מסיני, כמ"ש המהרש"א ריש מגילה מאשר כי לשון זה מורגל אצלנו מבית אבי אמנו לבן הארמי, וע' מאור עינים פ"ט ופנ"ז אולם א"א לפרש כן שהרי ראינו שתרגם פ' שמות ופ' וארא בכל עת שבא בתורה עברים עבריות, יהודאי יהודייתא, וידענו שלא נקראו בני ישראל יהודים רק מזמן גלות בבל, שלא שבו רק שבט יהודה ובנימין לבד ונקראו יהודים על שם יהודה שהיו הרוב, וכן נמצא ג"כ (בירמיה ל"ד) לבלתי עבד בם ביהודי אחיהו איש, וכן ורבים מעמי הארץ מתיהדים, היינו מפני שלא הי' אז בא"י רק שבט יהודה לבד וכן בבבל, ועיין אבן עזרא ריש פ' משפטים על קרא כי תקנה עבד עברי, אבל בבית ראשון, במלכות בית דוד ושלמה, וכ"ש בהיותם במדבר לא נקראו בני ישראל לבד, והתרגום שהוא מסיני, איך מכנה אותם בשם העתיד לבוא בזמן אחרון אמת הדבר שדעת ר' יוחנן (מגילה י"ג ע"א) שכל הכופר בע"ז נקרא יהודי, ולא מטע' שבאו משבט יהודה, ואולם ר' יוחנן לשיטתו הולך דס"ל (מגילה י"ד ע"ב) ירמיה החזיר עשרת השבטים, ולשיטתו גם בבית שני הי' עשרת השבטים ביחד, וא"כ מה הטעם כינוהו בשם יהודים, שם חדש שלא נקראו בבית ראשון לכל בני ישראל יחד, וע"כ צריך לומר דיהודי הוא מי שכופר בע"ז, ובבית ראשון על פי הרוב סרו מדרך התורה, ומפ"ז לא נקבו בשם זה, אולם חוץ מזה שטעמו של ר"י נעלם מאתנו מה ענין שם זה לכפירה בע"ז, אם לא שנאמר שמתנהג בדרכי שבט יהודה, ששמרו ע"פ הרוב מצות ה', והלכו בתורת משה, הנה דברי ר' יוחנן שעשרת השבטים שבו, המה נגד משנה ערוכה (סנהדרין קי"ב ע"ב) דפליגי תנאי אם עשר' שבטים עתידים לחזור, וע' רש"י שם וע' מאור עינים פי"ג, עוד מצאתי משנה ערוכה (סוטה דף מ"ב ע"א) ר"פ משיח מלחמה, על אויביכם לא על אחיכם, לא יהודה על בנימין, ולא בנימין על שמעון, כ"א על אויביכם, ומדוע לא נקטה המשנה על אפרים כמו הראי' שמביאה המשנה, וכבר התעורר המהרש"א שם, וכ' דמשנה זאת בימי בית שני נשנית, שלא שבו שבט אפרים ועשרת שבטים, ולא היה בארץ ישראל רק שבט יהודה ובנימין, ושמעון נכלל ביהודה שהיה מוקף ממנו מכל צד וזה אמת, עכ"פ הנך רואה סתם משנה דיו"ד שבטים לא שבו - אמת הדבר שדרך התרגום בזה תמוה מאוד, שראינו בכל ס' בראשית תרגום עברי עבראי, ואחר מתן תורה תרגום עברי בר ישראל, אף שגם קודם מתן תורה וקודם היותם במצרים היו נקראים בשם בני ישראל, כמו לא יאכלו בני ישראל את גיד הנשה, כי נבלה עשה בישראל במעשה שכם [^3] ומה טעם בגלות מצרים בחר לו התרגום לתרגם יהודאי יהודייתא, וכמדומה לי שראיתי באיזה מחבר אחרון שהתעורר בזה, ואין ת"י שום ספר על התרגום - ובכ"ז מה שת' יהודאי מורה בעליל שלא בא מטבע העתקה זאת מסיני ככתבה וכלשונה דאל"כ יהיה שם זה זר בתרגומו אחר שבעת חנייתם במדבר לא נקראו רק בשם ישראל לבד:

*ואולם* כוונת רש"י ושאר קדמונים שאמרו שהתרגם הוא מסיני היינו ההוספות המה מסיני, שראינו שהוסיף על המקרא יסודות בעקרי האמונה, וכן קבע בתרגומו כמה הלכות מסיני בעניני ופירושי המצות, ואותן הוספות וביאורים לאו מעצמו אמרום, רק שמקובלים מסיני, אלא שאונקלוס קבען בסדר נאה בלשון המדובר אז, אחר שנשכח בימי עזרא, אבל הלכות אלו ופירושי' אלו מקובלות בע"פ מסיני, ובימי עזרא הנהיגו לשון ארמי בהוספות אלו, ואונקלוס יסדם מחדש, אבל אין לשון ארמי בא מסיני, רק מעת ישבו בבבל נתערבו בגוים ולמדו לשונם, ובניה' חצים מדברי' אשדודית, מה שבמשך בית ראשון דברו לשון הקודש, כמ"ש ואל תדבר עמנו יהודית באזני העם על החומה, וע' מאור עינים פנ"ז ששפת המדובר בבית שני היה ארמית שהביאו עמהם, והטעם שנשארה אצלנו קדושת לשון ארמית, עד שנתנו לתרגום ארמי משפט הבכורה על כל הפירושים ועל העתקה לועזת המדוברת אצלנו ע' טור א"ח סי' רפ"ה, ובעל מאור עינים הגדיל התימה מה ללשון ארמית בינינו, ונ"ל ע"פ מה שכ' הרמב"ן פ' בא ואחריו הרב מהר"י אברבנאל דמפ"ז העלו אתם שמו' חדשים מבבל, ועקרו מצו' החודש הזה לכם, שיהיו נקראים ראשון ושני זכר ליציאת מצרים, מפני שסמכו על נבואת ירמיה שנאמר שמה שני פעמים, הנה ימים באים נאום ה' ולא יאמר עוד חי ה' אשר העל' ממצרי' כי אם חי ה' אשר הביא מארץ צפון ומכל הארצות אשר הדחתים שמה, וקראו שמות החדשים בשמות בבל, לעשות זכר ליציאת בבל, ואם הותר עקירת דבר מה"ת, לעשות זכר ליציאת בבל, מכ"ש שהותר דבר הרשות, ומפ"ז השאירו אצלנו תרגום ארמי לעשות זכר לבבל, ומפ"ז יתכן ג"כ מה שמכונה תרגום אונקלוס בשם תרגום בבלי, עיין ערוך ערך אביב וערך חלזון ותוס' (מנחות מ"ד ע"א) ד"ה כל כהן וע' רש"י (מגילה כ"א ע"ב) שכתב ותרגום הוא לעז הבבליים, אע"פ שאונקלוס תרגם בארץ ישראל מפי ר"א ור"י, מ"מ עיקר התרגו' עלה עמה' מבבל ע"י עזרא שהשאיר אצלם לשון המדובר, והנהיג גם כן המתרגמין ע' רמב"ם פי"ב מה' תפלה ה"י, למען ישמעו להעם דברי תורה בלשון ארמי, ונשכח אחר כך מהם ואונקלוס יסד לתרגום בבלי מחדש, ולא אכחד תח' לשוני שראיתי מרן הב"י טאו"ח סי' רפ"ה הביא חבל גאונים שדעתם שלא לבד באורי הפסוקים, והוספות של אונקלוס הי' מסיני, רק לשון ארמי ג"כ מסיני נאמר, ואפשר שסמכו דבריהם על תנחומא פ' תשא, וז"ל שלא ניתנה תורה רק בכתב וכו' אסור למתרגם לעיין בתורה ולתרגם, שנא' כתב לך את הדברים האלה זה מקרא, כי על פי הדברי' האלה זה תרגו' שניתן בעל פה, וכן הוא בפסיקתא רבתי לחנוכה ריש פ"ה ועיין ירושלמי מגילה פ' הקורא, חמא חד ספרא מושיט תרגומא מגו ספרא, א"ל אסור לך דברים שבע"פ אי אתה רשאי לאומרם בכתב, אכן בכ"ז משם אין ראי' רק על ענין התרגום היינו תורה שבעל פה וביאורי המקראות הנאמרים שמה, אבל אין משם ראיה, לא על מטבע ההעתקה ולא על לשון ארמי [^4]:

*והנה* הוספות אונקלוס רבו מאד קצתם להרחיק אמונות כוזביות אשר יוכל להצמיח מלקיחת המקרא ע"פ פשוטם, ויגיעתו לפרש הכתובים להתאחדם עם אמונות אמתיות והמושכל, כבר שבחו אותו הרמב"ם בס' המורה פכ"ז ופמ"ח לראשון ובשאר מקומות, ואומר כי תרגומו מורה על עוצם שלימותו בשתי הלשונות והבנתו הדברים כפי שהם באמת, ופעל בכל עוז לפרש הפסוקים בהרחקת הגשמיות, וכן הוא דרך חז"ל במכילתא פ' יתרו הביאה רש"י בחומש על קרא ויעל עשנו כעשן הכבשן מה ת"ל כבשן לשבר את האוזן מה שיכולה לשמוע נותן לבריותיו סימן הניכר להם, כיוצא בו אריה שאג מי לא יירא מי נתן כח באריה אלא הוא וכן כתיב וקולו כקול מים רבים וכי מי נתן קול למי' אלא הוא אלא מכנין ומדמין אותו לבריותיו כדי לשבר האוזן, ועיין רש"י פ' תשא על קרא וינפש, כן הנהיג ג"כ המתרגם שתרגם בכל עת יקרי' דד' מימר' דד' וכדומה הרבה [^5] וע' ס"פ משפטי' ויחזו את אלהי' ויאכלו וישתו, תרגום והוו חדין בקורבנהון דאתקבלו ברעווא כאלו אכלון ושתון והרחיק מזה הגשמות והתימא אצלי שהרב המורה פ"ה לראשון לא התעורר על התרגום מאומה, ועיין רש"י פ' יתרו ואשא אתכם על כנפי נשרים תרגום ואטלית יתכון וכ' רש"י תיקן הדבר דרך כבוד למעלה, וכן תרגום ואביא אתכם אלי וקריבת יתכון לפולחני דילי:

*עוד* ראינו כי כל עיקר אמונה מהבחירה חפשיות ביד האדם, ע' רמב"ם פ"ה מה' תשובה, הוא שכ' בתורה הן האדם היה כאחד ממנו לדעת טוב ורע, כלומ' מין אדם יחיד היה בעולם ואין מין שני דומה לו שיהיה הוא מעצמו ומדעתו יודע טוב ורע, ואם אמנם כי בה' תשובה העלים רבינו המקור, אולם ראה פ"ח מהפרקים שהקדים לאבות תמצא שאמר שלמד זאת מן תרגום אונקלוס שת' הן יחידי הוי בעלמא מיני' למידע טב וביש, וע' מורה פ"ב לראשון בביאור ת"א, ותהון כרברביא, וכן ת"א לפתח חטאת רובץ ליום דינא רבך חטאך עתיד לאתפרעא הרי עיקר גדול מגמול ועונש עה"ב, וע' ב"י מענה קכ"ט שהתעורר ג"כ על שתרגם וחי בהם לחיי עלמא, ג"כ על הגמול לעוה"ב, וכן למד רבינו בפ"ז משמונה פרקי' ממה שתרגם ותחי רוח יעקב אביהם ושרת רוח נבואה, שקודם לכן לא שרתה שכינה עליו מפני שהעצבות תמנע השרא' השכינ': ובהלכות רבו דבריו מאוד לפרש המקראות כפי המקובל אצלנו מסיני, כמו שנמצא אצלנו בדברי חז"ל, פ' נח שופך דם אדם באדם דמו ישפך, מישד דמא דאנשא בסהדין על מימר דיניא דמי' יתשד, אע"ג דמצוה זאת באה לבני נח, מ"מ קי"ל בסנהדרין פ' ד' מיתית ורמב"ם ספ"י מהלכות מלכים דב"נ נהרג בעד אחד ודיין אחד, עכ"פ ראינו דעד ודיין צריכין, וכן הביא רבינו בס' המצות ל"ת קכ"ח בהך דכל בן נכר לא יאכל בו ת' אונקלוס בר ישראל דאשתמד, וכן נדרש ג"כ במכילתא שנתנכרו מעשיו, וע' רמב"ם סוף ה' גניבה היכי שהי' עדים ועדיין גנב ברשות בעל מחתרת אינו נהרג, וכ' הראב"ד על דרך התרגום כ', שתרגם אם זרחה עליו השמש אם עינא דסהדי נפלת עליה, וכן תרגם לא תבשל גדי בחלב אמו לא תכלון בשר בחלב, אע"פ שפשטות המקרא על בישול גדי בחלב אמו דוקא, תרגם כפי הלכה מקובלת - וע' פר"ח יו"ד רס"י פ"ז שמתמה עליו מדוע תרגם ג"פ בסיגנון אחד הרי לבישול והנאה ג"כ אתי - וע' ב"י מענה קכ"ט שהתעורר עליו שתרגם סוף משפטים ויקח משה את הדם ויזרוק על העם, על מדבחא לכפר על העם, ור' אליעזר ור"י פליגי בזה (יבמות מ"ח רע"ב) ויליף ר"י מדכ' ויזרוק על העם הזאה הוא ואין הזאה בלי טבילה, וע' מהרי"ק שורש קנ"ח ותשובת חכם צבי סי' ל"ב שהאריכו בדברי המתרגם שת' נחל איתן בייר שהוא קרקע קשה שאינו יכול לעובדה, והרמב"ם בה' רוצח פי' נחל איתן היינו נחל ששוטף בחזק' ע"ש, וכן ת' אלהים לא תקלל דיינא כפי ההלכה, ועיין רמב"ן עה"ת שם, וכן פ' קדושי' בשפחה חרופה או חפשה לא ניתן לה או חרותא לא ניתן לה בשטר בקורתא כפי הלכה שעבד צריך שטר שחרור וע' רש"י שם, וכן למדו התו' (מנחות מ"ד ע"א) ד"ה כל כהן ור"ן פ"ג דמגילה על מה דמתרגם פ' נשא אמור להם יברכך ה' וישמרך כד תמרון להון ולמדו מכאן שצריכין להקרות לפני הכהנים טרם שמברכין את העם [^6] וכן תרגם לא תהיה קדשה לא תהיה אתתא מבנת ישראל לעבד וע' רמב"ם פי"ב מה' איסורי ביאה הי"ג וז"ל אל יהא עון זה קל בעיניך וכו' שהרי אונקלוס הגר כלל ביאת עבד ואמה בכלל לא יהי' קדש ולא תהיה קדשה, ובן תרגם פ' שופטים חלק כחלק לבד ממכריו על האבות בר ממטרתא דייתי בשבתא דכן אתקינו אבהתא, וע' רמב"ם ס' המצות מ"ע ל"ו הביא דברי המת' אלו לראי' על שיטתו, שחילק משמור' לעבוד' מקדש הוא דבר תורה [^7] ותרגם לא יומתו אבות על בנים כפי דרשת חז"ל לא יומתו אבות על פום בנין ובנין על פום אכהן היינו לפסול עדו' קרובים, ואע"פ שפשטו' המקרא שלא יומתו אבות בחטא בנים כמו שנא' (מלכים ב' י"ד) ואת בני המכים לא המית ככתוב בס' תור' משה לא יומתו אבות על בנים, וע' רמב"ן סוף פ' בחקותי על קרא כל חרם אשר יחרם באדם מות יומת, שמן המקרא אשר נאמר באמצי' הוא ראי' שאין מקרא יוצא מידי פשוטו, וע' (יבמות ע"ט ע"א) שמקשה הש"ס בפשיטו' על דוד שהרג בני רצפה בת איה, הרי כתיב לא יומתו אבות על בנים הרי דפשוטו היינו בחטא בנים [^8] וכן ת' פ' תצא ויסרו אותו אשר נאמר במוציא שם דע ומלקין יתי' כפי ההלכה ע' רמב"ם פ"ג מה' נערה בתולה ה"א והוציא דבריו מש"ס (כתובות מ"ה ע"א) [^9] ועוד יש לדבר הרבה מן ת"א אכן אין ת"י שום ס' על התרגום ואולי כבר קדמני אחד וכאן לא באתי רק להראות איך תורה שבע"פ היתה עקרית אצלו בכ"מ ופי' המקראות ע"פ הרוב כפי הקבלה האמתית [^10]:

*נחזור* לעניננו תרגום ארמי נתקן לפני העם השבים מהגולה ומכונה בשביל זה תרגום בבלי, וזה ג"כ הטעם שבכ"מ שהביאו חז"ל בבבלי תרגום אונקלוס כמו (מגילה יו"ד ע"ב ר"ה ל"ג) וכדומה הרבה, מובא ומתרגמינין היינו אנחנו הבבליים מתרגמינן כן שהת' שלנו הוא, אולם ת' יונתן על נביאים מובא בכ"מ ת' רב יוסף, וע' תוס' ריש ב"ק וריטב"א ריש מגילה הטעם מפני שהיה סגי נהור ודברים שבכתב אי אתה רשאים לאומרם בע"פ, וע' מאור עינים פמ"ה שהצדיק עפ"ז הגיר{'} (בסוטה מ"ח ע"ב) כדמתרגם רב ששת, כאשר תעשנה הדבורים כמה דמנתזין דבריא, והיינו שגם רב ששת סגי נהור היה, עכ"פ ראינו ~שת'~{לוח הטעות: שת"י} אשר הוא מא"י אינו נופל עליו בבבל ומתרגמינין, מפני שאנחנו בבליים והתרגו' מא"י, ואמתות דבר זה הראה שהמשנה שנתחברה בא"י תקרא בסוף נזיר - לגי' עין יעקב כי במשניו' שלנו מב' התלמידים לא נמצא דבר זה כאשר התעורר מהרש"א בח"א שם -על קרא ומורה לא יעלה על ראשו א"ל ר"י והלא אין מורה אלא של בשר ודם, ומתרגמינן ומרות אינש לא תהוי עלוהי, הרי שהמשנה תכנה תרגום א"י כמו שאנו מכנים את תרגום בבלי, מפני שמבבל בא בראשונה עם עזרא, ויסדוהו בארץ ישראל מחדש, ועיין (ר"ה כ"ב ע"ב) מאי משמע דהאי משיאין לישנא דיקודא הוא דכתיב וישאם דוד, ומתרגמין ואוקדינין דוד, ראינו אף על פי שלשון תרגם ר' יוסף לא נזכר מ"מ גם מתרגמינין לא נזכר רק מתרגמין, כיון שהוא תרגום א"י על נביאים, וע' מהר"י ברלין בהגהותיו שרמז לע' (ע"ז מ"ד ע"א) הגירסא כדמתרגם ר' יוסף תזרם ורוח תשאם ורוח תבדרינין [^11] ואל תביט מה שבמדרשים אחרונים נמצא ומתרגמינין על תרגום אונקלוס אע"פ שמדרשים המה אגדות מא"י כמ"ש רש"י פרשת ויגש על קרא ומקצה אחיו לקח, ות"א הוא בבלי מ"מ הרבה דברים נעתיק בהם מה שראו בספרי הבבליים ולשונות אלו מבבליים באו להם: ותרגום יונתן על התורה אשר נתיחס ליונתן אצלנו אינו ממנו כאשר התעוררו כבר החכמים שממקומו הוא מוכרע, כי בא מזמן אחרון הרבה מאות שנים ~אדר~{אחר} מיתת יונתן, וכבר העיד הרב מאור עינים, שראה שני תרגומים דומים זה לזה ממש ועל א' היה כתוב יונתן ועל השני ירושלמי, ועיין מ"ש החכם בהקדמת נתיבות השלום, שע"כ שבכל הדפוסים נפל טעות שהיה כ' ראשי תיבות ת"י וטעו המדפיסים שהוא ר"ת תרגום יונתן, ובאמת מכונה ירושלמי כנגד מה שאונקלוס מכונה בשם תרגום בבלי, וכן נזדמן גם בתוס' סוף חגיגה ד"ה סלמנדרא ט"ס זה, ובערוך ערך סלמנדרא הגירסא נכונה תרגום ירושלמי ועיין שם הגדולים להגאון חי"ד אזולאי, ובס' ב"י שהתעוררו על ט"ס אלו, והביאו דברי האלפסי ב"מ פ"ב וכן דברי שיטה מקובצת כתובות, והערוך ושאר קדמונים כלם הביאו בשם ירושלמי, מה שנמצא אצלנו בת' יונתן, אשר הוא באמת רק ת' ירושלמי רק שמעטי דברים אשר מכונים אצלנו ת' ירושלמי המה גירסות משונות שמצאו, וכן פשוטות דברי חז"ל ריש מגילה שאמרו אונקלוס ת' התורה, ויונתן ת' נביאים, וביקש לתרגם כתובים ויצאה בת קול ומנעו, ולא הזכירו מיונתן עה"ת, א"ו שלא תרגום רק נביאים לבד, והרב בעל מ"ע מסופק בכ"ז אחרי שקרא כאשר תעשנה הדבורים הוא מקרא בתור', ות' כמא דמתנזן דבריא שמובא לא נזכר לא באונקלוס ולא בירושלמי הנקרא אצלנו יונתן, וכן בהך דפליגי רב ולוי בזבחים פרק איזהו מקומן אם מתרגמין ובאחסנתי' יתבני' מקדשא, או יתבני' מדבחא ואלו הנוסחאות לא נמצאו אצלנו בת' אונקלוס ולא ביונתן [^12] עכ"פ הנקרא יונתן אצלנו עה"ת אינו מיונתן, והמתבונן בהילוך הלשון ורעינותיו לעומת יונתן על נביאים ידע בנקל בי מבטן א' לא יצאו, ואב אחד לא הולידם, כי יונתן עה"ת הוא רק דרשות לאגדות והפשט הוא טפל, לא כן יונתן על נביאים אע"פ שגם הוא מלא דרשות, אולם נשתנו הן בכמות שלא רבו כ"כ, והפשט עיקר אצלו, וגם באיכות הדרשות כי בתרגום יונתן על נביאים המה בפשט הכתוב ונחוצים מאד להבנת המקרא וביונתן עה"ת המה דרשות רחוקות ונכון יותר להיו' נקרא בשם מדרש מבשם תרגום, וחכם אחד הביא עוד ראיה על איחור ת"י עה"ת, שהרי בישמעאל נאמר ותקח לו אמו אשה מארץ מצרים, ת' ונסיב אתתא ית עדישא ותרכא, ונסיבת לה ית פטימא, ועדישא ידענו שהיא אשת מחמד ופטימא בתו, ואולי היה לו בין נשיו רבות אשה אחת בש' פטימא ג"כ, מכל זה אנו רואין שידע ענין מחמד, שהתחיל מעשהו בזמן הגאונים אחר חתימת התלמוד:

*ונסיים* בתרגום אונקלוס שהוא רודף בכל עת אחר הפשט, זולת באמונות אמתות והלכות מקובלות נהג רק לפי המקובל, רק בשירת הים וברכת יעקב ופ' בלעם והאזינו וברכה כותב דרשות, ולפעמים שני פירושים בפסוק אחד, כאשר התעורר רש"י ז"ל, ויונתן על נביאים תרגום בדרשות, אבל בכ"ז לא הרחיק הרבה מן הפשט. ותרגום על התורה אשר נתיחס אצלנו ליונתן, לא ת' פשטות המקרא מעולם רק הוא מדרש בפ"ע. ויונתן בתרגומו על נביאים קיבל לעדות חז"ל ריש מגילה מפי חגי זכריה ומלאכי, ואף שיונתן היה תלמיד הלל הזקן, ונביאים הללו קדמו לו הרבה מאות שנה, אולם אין הפירוש ששמע פא"פ מפיהם, רק תרגם כפי המקובל מפיהם מדור דור עד זמנו, וכן מצינו ה"פ בש"ס, כמו (קידושין מ"ב ע"א) שמאי הזקן אומר משו' חגי הנביא יש שליח לדב' עביר', וכן (בר"ה י"ט) העיד ר' סימאי משום חגי זכריה ומלאכי על ב' אדרים רוצה לעשות שניהם מלאים עושים, וע"כ שהעידו מה שנשמע מקובל מפי אלו הנביאים, וגם תרגומו של יונתן מקובל מהם וקבע אותן הבאורים בסדר נאה, ועיין רמב"ם פ"י ה"ב מה' כלי מקדש וז"ל ולא יחגרו ביזע פירש יונתן מפי הנביאים ממקום שמזיעין ע"ש, וכוונתו לעדות חז"ל שזכרנו שתרגם מפי הנביאים, וגם דרך תרגומו היה חביב מאוד בעיני הרמב"ם וע' מורה פכ"ט לשני שמשבח מאוד פי' תרגומו על וחפרה הלבנה ובושה החמה, ועיין מורה פ"ד לשלישי שהתנצל עצמו מדוע נטה מתרגומו לדעת אונקלוס, ובעל הכפר אשר הזכרתי בראש המאמר, מראה מקום לעיין בהרבה מקומות, איך יונתן מעתיק אות באות בתרגומו את אונקלוס עה"ת, מפני שגם בזמן יונתן היה כבר מסודר, ולא חפשתי עליהם וסמכתי כי לא ישקר באמונתו:

*תרגום* כתובים כתבו התוספות (שבת קט"ו ע"א) וריש ב"ק שלא חברו ר' יוסף שעדיין בזמן ר"ג הזקן נמצא תרגום איוב, ועיין ריטב"א מובא בכותב ריש מגילה, אולם התעוררו מן (מגילה כ"א ע"ב) במגילה והלל עשרה מתרגמין הרי שהיה תרגום כתובים אז, ורש"י מחק גירסא זאת, דהרי אין תרגום בכתובים והחכם בעל הספר התעורר דהרי רש"י (תענית י"ח ע"א) מביא תרגום תהלים, (ובמגילה י"ג ע"ב) מביא רש"י תרגום אסתר, ומדוע כתב רש"י שאין תרגום בכתובים, אבל לדעתי נראה כוונת רש"י היינו שבימי ברייתא לא היה תרגום כתובים נמצא, דהרי בריש מגילה חקרו אמוראים על התרגומים, ולא שאלו שמה מי תרגום כתובים, וע"כ שבזמן אמוראים עדיין לא נתחבר, רק בא מזמן אחרון, ואם בזמן אמוראים לא נתחבר עדיין כ"ש בזמן תנאים, ויפה עשה רש"י שמחק גירסת עשרה מתרגמין מברייתא, ועיין רש"י (דברים ג' ומלכים ב' י"ד) מביא רש"י גם תרגו' שני על אסתר (וע' נזיר ג' ע"א) דמובא כדמתרגם ר' יוסף על קרא דאיוב ושולח מים על פני חוצות, ודגריס הכא לא משתבש שהרי ראינו דעדיין בזמן ר"ג היה נמצא תרגום איוב ור' יוסף שהיה סגי נהור ידע אותו בלי ספק, וגם בעל הערוך מביא ג"כ ה"פ תרגום כתובים וחמש מגילות וכלם לא נתחברו רק אחר חתימות התלמוד חוץ מן איוב שהוא קדום, עוד כ' החכם בעל הס' שהיה נמצא תרגום ירושלמי על נביאים חוץ מתרגום יונתן שהרי רש"י (תענית כ"ו) ורד"ק שופטים ורד"ק יחזקאל ורש"י מיכה כלם רמזו לתרגום ירושלמי על נביאים מה שלא נמצא אצלנו ביונתן, וע"כ שזה תרגום אחר חוץ מאותו של יונתן, ומן המפורשות ניקח ראיה על הסתומות, כי בודאי נמצא תרגום ירושלמי על כל ספרי הנבואה:

*תרגום* עקילס הגר אשר מובא בירושלמי ומדרשות היה בלשון יווני על כל כתבי קודש, כאשר ביאר בארוכה בעל מאור עינים פמ"ה, ואין לערבבו עם אונקלוס אשר לא תרגם רק התורה לבד ובארמי, ועקילס תרגום כל תנ"ך וביווני, וזה ערך י"ג שנה שמעתי מן מורי הגאון מהרא"ז מרגליות ז"ל שאמר בשם הגאון מהר"מ סופר ז"ל אב"ד דק"ק פ"ב שהגיה דברי ירושלמי פ' קמא דמגילה בדקו ומצאו שאין התורה יכולה להתרגם רק יוונית, בורגני אחד בידא להם ארמית מתוך יוונית, והתמיה עצומה שהרי ארמית קדום מיוונית שזה עלה עמנו מבבל, וזה לא נעשה רק בזמן תלמי מלך מצרים, והגאון מהר"מ סופר הגיה שצ"ל רומי מתוך יוונית שרומי מאוחר מיווני, ואנכי מצאתי גירסא זאת במדרש אסתר פ"ד פיסקא וישלח ספרים, וז"ל ד' לשונות ראויים להשתמש בעולם לעז וכו' אשורית יש לה כתב ואין לה לשון בורגני א' אמרו בררו לשון רומי מתוך יווני הרי שכיון הגאון הנ"ל לגירסא נכונה, ומה מאוד שמחו הגאונים על פירושי אשר עלה בידי לבאר כוונת הירושלמי והמדרש, כי ידוע שהעתקת שבעים זקנים, נעשה בלשון יון, ובלשון רומי נמצאים מאז שתי העתקות אחת מלשון יוונית כדרך העתקת השבעים והשנית העתקה מלשון עברי מתוך תורתינו הקדושה, עת השכילו חכמיהם בהבנת לשון הקודש אחר שקבלו דת הנוצרים ושבה תורתינו גם אצלם לכתבי קודש, אולם טרם שלמדו חכמיהם לשון הקודש לא היה נמצא כתבי קודש נעתק לרומי רק מתוך יווני, וז"ש בורגני א' אמרו בידא להם רומי מתוך יווני היינו שרומי נעתק להם רק מן היווני, ואחר כך בימי האמוראים התחילו, להעתיק רומי מן עברי ושני הגאונים הללו שבחו פירושי אשר זולת זה נעלם מאתנו פתרון דברי הירושלמי והמדרש:

*הברייתות* אשר יבאו בהם הלכות ואגדות מעורבבות יחד המה תוספת' של רבי חייא ור' אושיעא הנמצאות אצלנו, ומכילתא דר' ישמעאל אשר אצלנו מן החודש הזה לכם עד סוף פרשת משפטים ומעט על פ' תרומה ויקהל, ובהקדמת הרמב"ם לספרו משנה תורה, אמר שם כי ר"י חיבר מכילתא מהחודש הזה לכם עד סוף התורה, וכבר התעוררו המחברים הרי אצלנו לא נמצא רק על ספר שמות ל בד ולקמן תשמע דברי, וכן תורת כהנים הנקרא ספרא על ויקרא, ספרי על ספר במדבר דברים ונקראים ספרי דבי רב, ספרי זוטי ונקרא אצל רש"י ספרי של פנים שני, וכן ברייתא דמלאכת המשכן, בכל אלו הברייתות יבאו ההלכות דרך המדות המקובלות במדות שהתורה נדרשת, וגם האגדות יבאו שמה ע"פ הרוב נסמכות לכתבי קודש דרך המדות הנדרשות ע"פ קל וחומר או גז"ש, קצת מאלו הברייתות מוקדמות למשנה וקצתם מאוחרות ויבואו לפרש ענין המשנה, ודע כי כל אלו הברייתות עקרם מן תנאים שבארץ ישראל, וכל תני או תניא או ת"ר אשר נזכרים בגמרא כלם נובעים ובאו מאלו הברייתות, והיו עוד אצלנו ברייתות גדולות של בר קפרא שנזכרו מדר' סוף קהלת אשר נאבדו מאתנו בין שאר המדרשות, אכן צריך שתדע כי גם אצל הבבליים היו נמצאות ברייתות קדומות, אף על פי שלא מצינו אצלם תורה רק מכי אתא רב לבבל, וע' תשובת ר' שרירא גאון נדפסת ביוחסין וז"ל ורבנן דבבא (צ"ל ורבנן דבבל) דהוו קמי' רבנן הוו להו מתניתא דהא הוות בהו תורה מרובה, שהיו מרביצין תורה בדוכתי דמתיבתא, דתנן אמר ר"ע כשהלכתי לנהרדעי, ובפומבדיתא דהוו ר' חנינא בן אחי ר' יהושע, ות"ר הלך אחר ר"ח לגול' - סנהדרין ר"פ אחד ד"מ ועיין סוף ברכות וירושלמי סנהדרין מה שקרה לו עם החכמים אשר שלח לו רבינו הקדוש - והלל הזקן עלה מבבל לא"י, וביומי דרבי ובתרייהו, הנהו מתנייתא דבבלאי הוו מקריין משנת ר' נתן בא"י עכ"ל, ואני אביא בכאן שתי ברייתות בבליות נזכרות בש"ס בבלי וירושלמי, ומזה ראיה עצומה לדברי הגאון רש"ג: (גיטין י"ד ע"ב) הולך מנה לפלוני והלך וביקש ולא מצא הוא פלוגתת ר' נתן ור' יעקב, ונאמר שמה בברייתא וכאן אמרו כל מה שירצה שליח יעשה, פירש"י וכאן אמרו היינו בבל, ראינו בש"ס ברייתא בבלית ור"נ מבר שמה מאשר היה מבבל, ונקרא ר"נ הבבלי שעלה מבבל לא"י, ובעוד שהיה בבבל חיבר ברייתות שמה, וע"כ צ"ל דברייתא זאת ברייתא בבלית היא, שהרי חקרו שמה בש"ס גיטין סוף פ"ק, ר"ש נשיא הוא או משמי' דנשיא, קאמר ע"ש, ובע"ב נשיא דבבל קאמר, דלא נמצא בדורו של ר"נ הבבלי נשיא בארץ ישראל ששמו ר"ש, רק ר"ש אביו של רבינו הקדוש, אשר ידוע ענינו עם ר' מאיר ור' נתן סוף הוריות, הנה אין מכונה בשום פעם בשם ר"ש הנשיא, רק רשב"ג ור"ש בנו של רבינו הקדוש לא היה רק חכם ולא נשיא, כמו דאמרינן כתובות פ' הנושא בצוואתו של רבי אף על פי ששמעון בני חכם גמליאל בני נשיא, א"ו כוונת הש"ס ספ"ק דגיטין על נשיא מבבל כי נמצאו שמה מאז ראשי גליות:

*עוד* אמרו בירושלמי ריש ב"מ תניא תמן אשה שהיתה רכובה ע"ג בהמה וכו' ותמן דירושלמי היינו בבל, ע' ירושלמי פ"ק דר"ה תמן חשין ועבדין צומא רבא תרי יומין, ועיין ירושלמי פ"ק דמכות רבנן דתמן, ולהיפך הבבלי קורא לא"י תמן (ע' ביצה ד' ע"ב) שלחו מתם וכן סוף הוריות ובמקומות הרבה, הרי שמביא הירו' תני' תמן והיינו ברייתא בבלית, ונמצא גם בבבלי (קדושין ס"ה ע"ב) מתיב ר"א שנים שבאו ממדינת הים זה אומר זאת אשתי וזה ביתי וזה חבילתי וכו', כל ענין הברייתא הנזכרת ירושלמי ריש ב"מ בשם ברייתא דתמן רק בשינוי לשון קצת, ויש אצלי ראיות ברורות כי בכ"מ אשר מביא הש"ס על מאמר אמוראים ומחלקותם במתניתא תנא, כלם המה ברייתות בבליו' בין בהלכות ובין באגדות ואכ"מ:

*ועתה* נבא להמכילתא אשר היתה לפני רבינו הרמב"ם ונעלמת עד כה מאתנו, הסכת ושמע דברי ותראה כי היה ה' בעוזרי לכווין למרכז האמת, הנה חפשתי בספר המצות לרבינו, ומצאתי בי במ"ע ל"א כ"ב ע"ג צ"ב וכן במצות לא תעשה ע"ב ק"ה רצ"ב, בכל אלו המקומות מביא רבינו מכילתא על ס' במדבר, אשר לא נמצא היום אצלנו, ואולם חפשתי ומצאתי כי ענין הדברים אשר הביא רבינו במ"ע כ"ב ומ"ע ע"ג ומל"ת ע"ב בשם מכילתא נמצא אצלנו בילקוט במדבר פ' נשא ופרשת קרח בשם ספרי זוטי, ועיין מרן כ"מ פ"א מהלכות תשובה הלכה א' על מ"ש רבינו, דעבירות שבין אדם לחברו צריך ווידוי דברים, שנאמר מכל חטאת האדם, ומרן תמה מאין הוציא רבינו זאת, אולם במ"ע ע"ג הביא זאת בשם מכילתא, ואצלנו בילקוט נשא בשם ספרי זוטי וכן במ"ע כ"ב ול"ת ע"ב, זכינו לדין, שזה אשר מכנה רבינו מכילת', הוא הספרי זוטי אשר נאבד ג"כ אצלנו, ונזכר קצת דבריו בילקוט במדבר, ועיין מרן כ"מ פרק א' מהלכות פרה שזה שאין לוקחין עגל ומגדלין פרה, הוציא מספרי זוטי הובא בילקוט, ובר"ש פ"א דפרה, ועיין רמב"ם פרק א' מהלכות טומאת מת ה"ב הוציא ג"כ דבריו מספרי זוטי לעדות מרן הכ"מ, הרי שהרמב"ם השתמש הרבה בספרי זוטי אשר אצלו בשם מכילתא מכונה, וע"כ גם לפני רש"י היתה מכילתא על שמות בארוכות ובשלמות יותר מכפי אשר היא אצלנו, דהנה רש"י פרשת תשא על קרא כה אמר ה' שימו איש חרבו על ירכו, והיכן צוה ה' שנאמר זובח לאלהים יחרם כך שנויה במכילתא, ואצלנו לא נמצא מכילתא על פרש' תשא וגם בכל מכילתא לא נמצא ענין זה, ועיין ילקוט פ' תשא שמביא ג"כ שני ענינים בשם המכילתא שלא נמצא אצלנו, עכ"פ המכילתא שהיתה לפני הראשונים היתה גדולה בכמותה מכפי שהוא עתה למראה עינינו, ויוכל להיות שלפני רבינו הרמב"ם היה ספרי זוטי על כל ארבע ספרים מן שמות עד סוף דברים, אף שבספר המצות אינו מביא רק מכילת' במדבר מ"מ בא זה ולימד על דבריו בהקדמת ס' מ"ת:

*ועתה* אחר שנפתח לנו שערי אורה שרבינו היה לו מכילתא אשר לא זכינו לה, נוכל לשפוט ג"כ שכל הדברים החדשים שכתב רבינו בספריו בשם חז"ל ונעלם מאתנו המקור אשר ממנו שאב דבריו, ומי שמכיר ומתבונן דרך רבינו יודע ומשכיל כי לא מלבו הוציא הדברים, רק נובעים ובאים ממקור נאמן דברי חז"ל, ונעלם המעיין עד כה מנושאי כליו, ולא די שלא הערו מקורם, גם לא התעוררו לתמוה על דבריו שהוא כמתנבא מפי עצמו, ולא נודע לנו איה מקורם: מ"ש הרמב"ם פרק י' מהלכות דיעות הלכה ו' אפילו אלמנותו של מלך ויתומיו אנו מוזהרי' עליהם, שנאמר כל אלמנה, ואנה מצא דרשה זאת, וכן סיים שם אחד יתום מאב ואחד יתום מאם, וידוע דרבינו אינו כותב דרשות מעצמו, כמ"ש הרבנים האחרונים בעל קנאת סופרים הר"ח קאזיס, ומוהר"ר מלאכי הכהן בעל יד מלאכי, שהרבו לתמוה על דבריו שכתב שבשר מהלכי שתים הוא בעשה, והראו בראיות כי אסור לעשות דרשות מעצמנו, שלא נזכרו בש"ס, וכן נעלם מאתנו המקור מ"ש פ"א מהלכו' שחיטה הלכ' ב' שחגבים אין צריך שחיטה דכתב אוסף החסיל באסיפה בעלמא, ולא נזכר זה בש"ס רפ"ב דחולין, וכן נעלמו דברי רבינו פרק א' מהלכות רוצח הלכה ב' שכל הראוי ליורשו הוא גואל הדם. וכן כתב שם ה"ג אחד הזכר ואחד הנקבה בגאולת הדם, ובלי ספק שמצא דרשות אלו במכילתא זאת, והמפורשים לא התעוררו עליו מאומה, וכ"כ פי' המשניות פרק ב' דאבות משנה איזה דרך ישרה שיבור לו האדם, כ' כי יש אצלנו מצות קלות ומצות חמורות מצות קלות כגון שמחת הרגל ולימוד לשון הקודש, ולא ידעתי אנה מצא רבינו זאת שהחובה מוטלת על כל איש ואיש ללמוד לשון הקודש, וע"כ כוונתו להרגיל עצמו לדבר בלשון הקודש, כ"א היתה כוונתו על הלמוד לבד, בלאו הכי נצטוינו על תלמוד תורה אשר נכלל מצוה זאת למוד תורה ונביאים וכתובים, ואין זאת מצוה קלה רק מצוה גדולה, והן שכרה והן עונש המבטל גדול מאוד, וכבר אמרו במשנה ותלמוד תורה כנגד כלם, עיין רמב"ם פרק א' מהלכות ת"ת [^13] וכן פרק ב' מהלכות דיעות כ' אמרו חז"ל כל הכועס כאלו עובד ע"ז ובש"ס (בשבת ק"ה) לא נזכר רק כועס ושובר כלי בחמתו אז הוי כעובד ע"ז, ומנין לרבינו זאת בכעס סתם, וכן כתב פרק ז' מהלכות תשובה הלכה ו', וכן אתה מוצא ביכניה שבלשון שהקב"ה מרחיק החוטאים בה מקרב השבים בין יחיד בין ציבור, ונאמר ביכניה ברשעתו כתבו את האיש הזה ערירי גבר לא יצלח בימיו וכששב נאמר אקחך זרובבל בן שאלתיאל ושמתיך כחותם, הנה בלי ספק כל ענין דרשה זאת נובעת ממדרש אחד ולא ידענו המקור [^14] ועיין אגרת תימן מכונה פתח תקוה מרבינו מביא שמה, אמרו חז"ל מי שמסתפק בנבואה בידוע שלא עמדו אבותיו על הר סיני ואנה מצא זאת בדחז"ל, וכן מ"ש פרק ח' משמונה פרקים שהקדי' לאבות וז"ל אמרו חז"ל שאליהו היה בו מדות הרגזנות, ואמרו חז"ל שאמר לו הקב"ה שאינו ראוי למשול בבני אדם מי שיש לו קנאה כמו זה כי ימיתם ומאין לקח זאת רבינו, וכן מ"ש רבינו פרק ט' מהלכות תשובה הלכה ב' שמלך המשיח יהיה נביא גדול קרוב למשה רבינו ולא ידענו המקור נהפוך הוא שבפסיקתא הובא בילקוט ישעיה דרשו חז"ל רם מאברהם ונשא ממשה רבינו ורבינו אמר כאן קרוב למשה ולא דומה לו [^15] עוד תמה הגאון מהר"י ברלין ע"ד מ"ש הרמב"ם פרק א' לאבות וז"ל אמרו חז"ל כיון שנתמנה אדם פרנס למטה נעשה רשע למעלה ומאן לקח זאת [^16]:

*נעתיק* עצמנו למדרשות אשר מתחילים בדברי הלכה ומסיימים הדרשה באגדה עיין רש"י (שבת למ"ד ע"ב) ד"ה ולענין שאילה דשאלתון קדמיכון נר קרויה נר, ונשמתו של אדם קרוי נר מוטב תכבה נרו ואל יכבה נרו של עולם, וכתב רש"י שם לאו מהכא יליף דפקוח נפש דוחה שבת, דהרי ילפינן מן וחי בהם ולא שימות בהם, רק להטעימם בדברי אגדה לפי שהי' באין לשמוע הדרשה נשים ועמי הארץ עיין שם והרבה מדרשו' הולכים ע"ד זה, כגון ילמדנו המכונה אצלנו תנחומא, וכן פסיקתא רבתי, ומדרש דברים רבה אשר מלוקט ע"פ הרוב מן תנחומא, ואלו מדרשות המה מחכמי ארץ ישראל, וכן בבבל הי' גם כן נוהגים בדרך זה, כמו שנמצא אצלנו שאילתא זאת דשבת למ"ד שהעתקתי למעלה, ונשאר אצלנו ספר שלם כולל שאלות כאלו, ומכונים בשם שאלתות ומיוחסים לר' אחאי גאון משבחא, שהיה לעדות התוספו' בכ"מ מחכמי רבנן סבוראי שחתמו את התלמוד ומוזכר ה"פ ג"כ בש"ס עיין (כתובות ב' ע"ב) ונמצא אצלנו בריש ס' תנחומא איזה שאלות שנמצאו גם כן בשאלתות דר"א כמו שהתעורר גם כן מהר"י ברלין והוספות בבליות המה, ונזכר גם כן שמה שתי הישיבות שהיו בבבל, ומפני זה כיון דמזמן אחרון באו ניחא גם כן מה שמבואר שמה שי"ג באדר זמן קהלה לכל הוא ולא צריך לריבויי, ופי' זמן קהלה לכל שכלם נכנסי' לתענית, והרא"ש בריש מגילה הביא זאת בשם ר"ת, ולא התעוררו כי דברים הללו נזכרו בכתבם ובלשונם בתנחומא בראשית, אלא ודאי אף על פי שהתנחומא היה למראה עיני הקדמונים, מכל מקום קצת ענינים מן בראשית ונח המה הוספות מזמן אחרון, ועיין בתשובות ראש אפרים למורי הגאון מהרא"ז מרגליות ז"ל, סימן כ"ז בתשובותיו למהר"י ברלין שכתב ג"כ כי ילמדנו הוא המדרש העקרי ובתנחומא נמצא הוספות אחרונות, ע"ש מ"ש ליישב דברי התוספות (מגילה כ"ג ע"א) ד"ה חד אמר עולה, שהביאו ילמדנו דחנוכה שאין משגיחין בחנוכה כל עיקר ומהרש"א התעורר שלא נמצא אצלנו, וכבר התעוררו המבקרים שנמצא גם כן בפרשת האזינו נזכר מדרש ר' משה הדרשן, אבל עיקר ילמדנו המה מדרשות ארץ ישראל, ובבבל הנהיגו ג"כ דרך זה ונקראו שאלתות בלשון הבבליים, וכל אלו דרשו לפני העם דינים והלכות ואגדו' מעורבבו' יחד, ללמדם דרך ה' הן בהנהגה במעשה המצות, והן ביושר המדות ובאהבת האומה [^17]

*תנחומא* הוא מדרש קדום מובא בשאלתות לעדות רי"ב, ורש"י הביאו פעמים הרבה, וכן הרמב"ם במורה פי"ב לשני כמה מעלות היה בסולם אמרו בתנחומא ארבעה, וע' הקדמת רבינו הקצרה לס' המצות ובס' המצות שורש שמיני, שהביא את תנחומא בדרשתו על לאו דלא יהיה כקרח וכעדתו, וע' רש"י (חולין ק"ו ע"א) מים ראשונים האכילו בשר חזיר וכו' וכל הסיפור ואף שהעלי' רש"י שם המקור מ"מ נמצא כל העני ןבתנחומ' פ' בלק, וע' ש"ך יו"ד סי' קע"ח ס"ק ד' שהביא בשם אביו הגאון ז"ל שג"כ נזכר כל ענין זה ברבה פ' קרח, והרב החכם בעל תולדות ר"נ הערה ל"ט כ' כי רש"י שאב אגדה זאת מן ס' מעשיות של ר' נסים, ונעלם ממנו כי כל ענין זה נמצא ג"כ בתנחומא ומדרש פ' בלק, אשר רש"י ז"ל ובעל ס' מעשיות שאבו משם, ומה שמביא רש"י פ' ויצא על קרא ע"כ קראה שמו לוי מדרש אלה הדברים רבה, אינו מדרש דברים אשר אצלנו, כי זה מאוחר מאוד ואינו מובא מקדמונים, וגם לא נמצא שמה מאמר זה כאשר כבר התעוררו המבקרים, רק אלה הדברים רבה הוא מדר' אחר אשר נאבד אצלנו, והילקוט מעתיק ממנו הרבה דברים, וחידוש מצאתי ברמב"ן פ' וישלח במיתת דבורה הביא מדרש אלה הדברים רבה פ' תצא שהוציאה בלילה, וכל ענין המסופר נמצא אצלנו באמת בתנחומא פ' תצא אות באות, ובכ"ז רחוק בעיני שיכנה רש"י ורמב"ן את תנחומ' בשם אלה הדברים רבה, ובפרט כי מאמר אשר מעתיק רש"י ממנו לא נמצא בתנחומא:

*פסיקתא* רבתי מובא ברש"י ה"פ ע' (מגילה ד' ע"א) ד"ה למען יזמרך וברש"י איכה ובהושע פ' ג', וע' סוף מגילה שהאריכו התו' הרב' בענין הפטורת דנחמו' ותשובה שאנו נוהגין ע"פ הפסיקת' ע"ש, ושמעתי מן מורי הגאון מהר"ז מרגליות ז"ל, שלפ"ד גם בעל שאלתות שהיה קדמון שאב ממקור הפסיקתא, דהנה בשאלתות פ' בראשית בענין סמבטיון, שא"ל טרנוסרופוס לר"ע גם בנהר הזה איני מאמינך שאיני יודע מקומו, והנה לא נזכר תשובה זאת בש"ס (סנהדרין ס"ה) אולם הראני הגאון הנ"ל, שכעין תירץ זה לטרנוסרופוס נזכר פסיקתא פרק כ"ג על הטענה סמבטיון יוכיח, השיב את מובלני לרוח היינו דוחה אתה אותי בדברי רוח שא"א להתברר, מפני שכבר בימים אלו שכחו מקומו של סמבטיון - לא שחז"ל פקפקו במציאותו כאשר רצה להסביר חכם אחד רק שנעלם לטרנוסרופוס מקומו - ולי נראה לתקן עפ"ז דברי התנחומא פרשת תשא פיסקא הכותב שתי אותיות גם כן עד"ז, כי אחר שנזכר שמה כל מו"מ בין ר' עקיבא לטורנוסרופוס נדון קדושת יום השביעי, נאמר על הטענה מסמבטיון את מבעי' לי' לדוחקא והוא משולל הבנה, אולם טעו' העתקה או הדפוס ניכר לעיני כל כי היה כתוב כמו בפסיקתא, את מובלני לרוח, ועשו המדפיסים ג' תיבות [^18]:

*פרקי* דר"א נסדר בזמן קדמון מאוד, ורש"י מביאו במקומות רבות פרשת ראה ובפי' ליונה ועיין רש"י (מגילה כ"ב ע"ב) משמע שלא היה לפניו לשעתו ספר זה שהרי כתב טעם למניעת נשים בעשיות מלאכה בר"ח מצד עצמו מה שנזכר בפ' דר"א, ורק תלמודו הוסיף בהגה שמה מפ' דר"א ע"ש, ועיין מורה נבוכים פרק ס"א לראשון ופרק כ"ב ופ' שלשים לשני שהביא את פרקי דר"א ע"ש:

*מדרש* שוחר טוב הוא מדרש תהלים נזכר ברש"י ה"פ, אולם רבינו הרמב"ם אינינו מזכירו בשום מקום אפילו ברמז, ומ"ש הרב המגיד פ"ג מהלכות חנוכה הלבה י"ב שזה שכ' שהיו עונים קכ"ג פעמי' הללויה בהלל סימן בהם שנותיו של אהרן, הוציא מן מדרש תהלים, אולם אני אומר שרבינו הוציא מן ירושלמי (שבת פ' כל כתבי), שנזכרים כל דברי רבינו הן מנין קכ"ג הללויה וכן הסימן משנותיו של אהרן: מדרש שמואל מובא רש"י (סוכה נ"ב ע"ב) וברש"י פרשת וישלח מכונה אותו אגדת שמואל {לוח הטעות: מדרש משלי מובא בערוך ערך נקד ג' כאשר התעורר בה"ס:}:

*ועתה* נבא למדרש רבה על ה' חומשי תורה וה' מגילות: בראשית רבה הוא ישן נושן והביאו בעל הלכות גדולות בסוף ספרו, והן בה' יו"ט תאני בבראשית דר"א וקוץ זה הקונדס וכבר התעוררו בזה המבקרים, וכן מדברי רש"י (ברכות נ"ט ע"ב) משמע שכבר לפני ר' האי גאון היה ב"ר מסודר, ורש"י מביאו בכל פ' בספר בראשית, ויש פי' מיוחד מן רש"י על ב"ר נדפס זה לא כביר, והרמב"ם מביא ב"ר ה"פ, בספר המורה פ"ע לראשון ופ"ו ופכ"ט לשני ובהרבה מקומות, ועיין תוספות (בבא מציעא פ"ג ע"ב) ד"ה פועל בכניסתו שכתבו שהר"ח הביא ראיה לפירושו מן מדרש ב"ר פ' ויצא ע"ש וע' רמב"ם פי' המשנה סוף סוטה על משנה אחרונה משמת בן עזאי בטלו השקדנים, מביא בראשית רבה בן עזאי לא נשא אשה מעולם עיין שם, ועיין פי' רבינו למשנת חלק שהביא מאמר מב"ר, תחיית המתים איננה רק לצדיקים וגבורות גשמים לצדיקים ולרשעים, ועיין רמב"ם הקדמתו לטהרות שמביא מבראשית רבה דר' אושיעא הך מה לך אצל אגדות כלך אצל נגעים ואהלות ע"ש [^19]: שמות רבה אינו מובא משו' קדמון, ומה שמציין מהרי"ב על השאלתות פ' צו כל ציר מלא בצור המדינה הכתוב מדבר בשם מדרש וארא הנה נזכר ג"כ בתנחומ' פ' וארא, וקרוב הדבר שמשם הוציא דבריו, ורש"י איננו מביא בשום פעם מדרש שמות וכל הדרשות בספר שמות כלם נובעים מדברי חז"ל בסוטה ומן התנחומ' כי שמה נמצאים כל הדרישות אות באות, וראיה ברורה לזה, כי ברש"י פרשת וארא על קרא כי אפילות הנה כ' ומדרש תנחומא יש מרבותינו שנחלקו בזה פלאי פלאות נעשו בו, ובאמת נמצא כל ענין זה בשמות דנה שלפנינו ולמה הביאו מתנחומא, אמור מעתה כי לא היה ש"ר מסודר לפני רש"י ז"ל רק התנחומא, וכן הערוך לא הביא בשום מקום מדרש זה, ועוד הרבה דברים יש ברש"י בסדר שמות מתנחומא, מה שהוא בשמות רבה, ועיין רמב"ם פרק כ"ה מהלכות סנהדרין הלכה ב' וז"ל צא ולמד מן משה רבינו רבן של ישראל, כיון ששלחו הקב"ה נאמר ויצום אל בני ישראל, אמרו מפי הקבלה על מנת שיהי' סוקלין אתכם באבנים ע"ש (מרן הכסף משנה לא הערה מקור המאמר) אכן נמצא כל ענין זה במדרש פרשת וארא ככל אשר מביא רבינו פה עיין שם פיסקא זיי"ן, אכן גם מזה אין להביא ראיה שמדרש שמות היה נוכח עיני רבינו הרמב"ם, אחר שכל ענין זה נמצא גם כן בספרי פרשת בהעלותך ומשם הוציא רבינו דבריו, ויתכן יותר הלשון שכתב רבינו אמרו מפי הקבלה ומי שמכיר לשון רבינו יודע דרכו כי המדרשות והאגדות לא יכנה בשם זה, רק על ברייתות ומכילתות אשר רוב עיסקם בתורה שבעל פה ובהלכות: ועיין תוספות (גיטין ס' ע"ב) הביאו בשם מדרש תשא דמפני זה לא ניתנה תורה שבעל פה בכתב מפני שאכתוב לו רובי תורתי כמו זר נחשנו, דאם היה כלה בכתב יאמרו האומות דהם ישראל, ובאמת גם מזה אין להביא ראי' כי נמצא ענין זה גם כן בירושלמי פ"ב דפאה. ופרק א' דחגיגה, וביותר באור בתנחומא פרשת תשא ופסיקתא לחנוכה פרק ה', בקש משה שתהא המשנה בכתב וצפה משה ברוח הקודש שעתידה התורה להתרגם ולהיות קורין בה יוונית, ואומרים כי הם ישראל עיין מדרש ס"פ וישלח התבן והקש מדיינים זה עם זה וכו' - אמר הקב"ה עתידין לומר אנו הם בניו, ועכשיו המאזנים מעונים, היינו שמאזינים מכריעים זה עם זה שרואים מי שיש לו מסטירין שלו - היינו תורה שבע"פ הוא בנו - ובתנחומא נפל טעות וע"פ פסיקתא יש לתקנו עכ"פ גם מן התוספות אין ראיה שהיה מדרש שמות מסודר לפניהם:

*ויקרא* רבה היה כבר מסודר לפני הערוך ורש"י מביאו פרשת תשא על קרא ויקרא חג לה' מחר ועיין רש"י קהלת וחגי ועיין (סנהדרין ל"ח ע"א), ועוד התעוררו שמן רש"י (סנהדרין כ' ע"ב) משמע שגם לפני רב האי גאון היה כבר ויקרא רבה מסודר, שהרי הגאון הזה מביא ראיה לדבריו מן מדרש זה, ומלשון רמב"ן בחידושיו ליבמות ספ"ג על הך דאספקלרי' המאירה מה שהביא בשם הר"ח נראה שגם לפני הר"ח היה ויקרא רבה מסודר, ובספר ויקרא אינו מביא רש"י את מדרש ויקרא רבה רק לפרקים, הרשב"ם (בבא בתרא קל"ד ע"א) הביא גם כן את ויקרא רבה כאשר התעוררו המבקרים, ואנכי מצאתי עוד רשב"ם (פסחים קי"ב ע"א) שמביא ויקרא רבה ר"י כד הוה נכנס לביתו היה מנענע, אולם רבינו לא רמז עלי' בשום מקום, ועיין רב המגיד פרק ט' מהלכות מאכלות אסורות הלכה ב' שכתב שדרשות הרמב"ם דבשר בחלב אסור באכילה כ"ש בבישול, ושתק התורה מבת מפני שכ"ש מכת הבת, נמצא בויקרא רבה, ואנכי חפשתי ולא מצאתי דרשה זאת בכל מדרש ויקרא רבה, וגם הרמב"ם עצמו בספר המצות מל"ת קפ"ז ול"ת של"ז לא הביא ק"ו זה רק על בת מק"ו דבת הבת, ואין זכר שמה לענין בשר בחלב ולא רמז ג"כ על ויקרא רבה רק על ש"ס פ"ק דכריתות: במדבר רבה הוא ע"פ הרוב מלוקט מגמרא בבלית ומדרשות הקודמות ובפי"ד נזכר שמה ד' טבעים וה' הרגשות וחשבון הישמעאלים, וכבר התעוררו בזה המבקרים, ועוד שאינו מובא משום קדמון וכמדומה לי שגם הילקוט אינו מעתיק ממנו, וחוץ מן מדרש פרשת במדבר ונשא הגדולים בכמותם, הרוב מועתק מן מדרש תנחומא: דברים רבה הולך ע"ד התנחומא ומתחלת כל פרשה בלשון ילמדנו רבינו, ופעמים נמצא זאת גם באמצע הפרשה וכל מה שנמצא בתנחומא נמצא גם כן בדברים רבה ובכ"ז הראיתי בספרי כי מה שכתב רבינו בהקדמתו לפי' המשנה, כי משה רבינו כתב י"ג ספרי תורות ביום מותו ונתן לכל שבט ספר אחד, ולשבט לוי ספר מיוחד ונרשם שם לע' בספרי ולא נמצא שם, אכן נמצא בדברים רבה פרשת וילך, אולם מי יודע מאיזה מכילתא הוציא זאת הרמב"ם אשר גם בעל המסדר מדרש דברים רבה הוציא משם:

*כי* כלל גדול צריך אתה לדעת שאף במדרשות המאוחרות, הענינים אינם מחודשים רק באו לנו מרבותינו רבנן דאגדתא, שהם הנודעים ר' ברכיה ור"ש בן נחמן ור' אבין הלוי ור' לוי, ואלו החכמים אין להם זכר בהלכות רק באגדות ומדרשות, ועיין ירושלמי יבמות פרק החולץ, וז"ל ופליגי על רבנן דאגדתא דרבנן דאגדתא אמרי אשה מתעברת משני בני אדם כאחת ע"ש וראינו שרבנן דאגדתא הי' חכמים מיוחדים אשר כל עסקיהם היה רק במדרשות ואגדות, וכל הענינים המפוזרים במדרשי אגדה הרבים, מהם באו לנו כלם, רק האחרונים עשו להם כ"א קובץ אחד לעצמו מה שהעתיק בסדר מיוחד, כמו מדרש ר' משה הדרשן, ופסיקתא זוטי לר' טובי' שהי' בזמן רש"י ז"ל, ונשארו בספריהם אותות אשר יעידון ויגידין על זמן עשיותם, אבל כלם נהגו דרך הקדמונים במדרשות אלו: ועתה נבא למדרש חמש מגילות אשר נמצאו אצלנו:

*קהלת* רבה מובא ברש"י הרבה פעמים, ובהרמב"ם פרק אחרון מח"פ שהקדים לאבות, וכן בהקדמת המורה מענין המשל שאינו כלום, והוא במדרש קהלת, ועיין מורה פרק ו' לשני ופרק כ"ט לשלישי שהביא רבינו דברי מדרש קהלת בפירו', ועיין מורה פרק כ"ח לשני שהביא מאמר חז"ל בקשו לגנוז ספר קהלת, שדבריו נוטים לצד מינות, ולא נמצא לשון זה רק במדרש קהלת כי בש"ס (שבת למ"ד ע"א) לא נזכר רק שבקשו לגנוז מפני שדבריו סותרים זה את זה, ועיין רמב"ם פרק ג' מהלכות תלמוד תורה הלכה י"ב, וז"ל וזה שאמר שלמה בחכמתו אף חכמתי עמדה לי, תורה שלמדתי באף היא עמדה לי, ומרן הכ"מ לא התעורר שמה מאין הוציא רבינו דרשה זאת, אולם נמצא במדרש קהלת על פסוק זה, ומזה תוכל להצדיק גי' בעל מתנות כהונה עיין שם, ואף השאלתות שהיה קדמון שאב ממקור זה, דהנה בפרשת יתרו הביא מש"ס (נדה ל"א ע"א) ג' שותפים באדם ומוסיף השאלתות הרבה על דברי הגמרא מה שאינו לפנינו, והגאון מהרי"ב כתב שהוא הוספות גאון, אולם ראה מדרש קהלת פיסקא ~בבת~{לוח הטעות: ברבות} הטובה נמצא כל הוספה זאת: [^20]

*מדרש* קינות מובא ברש"י סוף קהלת ועוד איזה פעמים בפירש"י לאיכה, וכן בפירושו לישעי' כ"ב, ובערוך ועיין רשב"ם (ב"ב קל"ב ע"א) שמעתיק כל דברי מדרש קינות בארוכה, וכן הוא בתוספות סוף תענית לענין מתי מדבר, ועיין פי' המשניות להרמב"ם סוף תענית שמביא גם כן כל הענין המסופר במדרש איכה שבתשעה באב היה מתים בכל שנה הרבה עיין שם, רק שהרמב"ם העלים המקום, אבל בלי ספק מדרש קינות היה לו למעיין:

*מדרש* שיר השירים מכונה מדרש חזית מובא ברש"י בפי' לשיר השירים, וברמב"ם במורה פרק ל"ג לשני ע"ש: מדרש רות הוא מדרש קדום ובכ"ז ראיתי מובא בו הרבה ענינים מן ש"ס בבלי, כמו הך דריש גיטין כלילא מנ"ל דאסור, חיסדא את וחסדאין מילך והוא בגיטין בבלי פ"ק [^21]:

*מדרש* אסתר מלוקט מן בבלי וירושלמי ומן יוסיפון לעברים ע' מ"ע פי"ט ומובא בערוך ובתוס' (ע"ז ל"ג ע"ב):

*עוד* היה אצלנו מדרשים הרבה שהיו נוכח עיני הילקוט ונאבדו מאתנו כגון. מדרש ר' משה הדרשן. מדרש אבכיר. מדרש תדשא. מדרש אספה. מדרש ויכולו מד' ויסעו. מדרש אבא גוריון על אסתר -ומועת' בילקוט הרבה דברים ממנו ונמצאים הרבה אגדות שלו בתרגום שני על אסתר, ובעל מאור עינים ראה אותו עם מד' אבכיר בכרך א' - גם היה מד' איוב. מדרש אלה הדברים רבה. מדרש ישעיה ועזרא ודברי הימים. ויש ג"כ מדרש יונה ולעדות החכם בעל הספר כבר ישנו בדפוס ואלו המדרשות המה המקור לאותן אגדות אשר מביא רש"י ז"ל ה"פ בפירושיו בשם אגדה ומדרש ולא ידענו מקומם, עיין רש"י סנהדרין (ק"א ע"ב) וברש"י חומש על קרא ויעשהו עגל מסכה, שמצינו באגדה ששקעו התינוקת בחומה ומיכה עמהם שהומכה בין החומות ולקח הטס שהיה כתוב עליו עלה שור, ולא ידענו מקום לזה בשום מדרש, ועיין (סנהדרין ל"ט ע"א) משלות שועלים שלא סיימו בש"ס מהו, ורש"י ז"ל מאריך שמה ואנה לקח רש"י זאת, וכן עובדא דברורי' אשת רבי מאיר (ע"ז י"ח ע"ב), וכן מה שהביא רש"י (קדושין פ' ע"ב) באשה שבכתה על מיתת בעלה, ועיין רש"י (סנהדרין מ"ז ע"א) ויהי הם קוברים איש, כתב רש"י שזה היה נביא זקן מבית אל שהושיב את עידו לאכול לחם אצלו, ועיין מהרש"א בחידושי אגדות שא"כ האריך ימים הרבה, ובפרט לפי מה שאמרו ירושלמי ברכות פרק הרואה כי נביא זקן מבית אל הוא מיכה שהיה מיוצאי מצרים, א"כ חיה ערך שבע מאות שנה, ולא ידענו המקור לדברי רש"י הללו, ועיין רש"י סוף עבודה זרה אידכר מה עבדת באורתא, שכתב ששלחו מאתמול ב' שפחות, ועיין רש"י (שבת כ"ג ע"א) נשים חייבות בנר חנוכה מפני שהיה באותן הנס, פרש"י שגזרו היוונים על כל בתולה שתבעל לשלטון וע"י אשה נעשה הנס, ואם אמנם כי תוקף הגזירה נזכר (כתובות ג' ע"ב) מ"מ לא נדע אם ענין זה בחנוכה היה, וגם אם נעשה הנס על ידי אשה, ועיין ר"ן פרק ב' דשבת שהוסיף שמצא במדרש שהאכילתו יהודית גבינה, ועיין מאור עינים פרק נ"א שלא ידע לאיזה מדרש כוון הר"ן, ועיין רמב"ם פרק ג' מהלכות חנוכה ומגילה הלכה א' שמספר כל הענין מן חשמונאים איך עמדו בפרץ והעמידו מלך מן הכהנים ולחמו מלחמות ה', ועיין שו"ת תשובה מאהבה ח"ב סימן רפ"ה שתמה מאין הוציא הרמב"ם זאת שהיוונים בטלו הדת ובש"ס (שבת כ"ג ע"ב) לא נזכר רק ענין הנס שנעשה בפך ואין זכרון שמה למלכות חשמונאים, אולם נמצא רמז בש"ס (מגילה י"א ע"א) לא געלתים בימי היוונים שהעמדתי שמעון הצדיק וחשמונאי ובניו ומתתיהו כהן גדול, ועיין פסיקתא פרק ב' ומדרש רבה פרשת בראשית פרק ט"ז חדקל זו יון שהיתה קלה וחדה בגזירותי' שהיתה אומרת לישראל כתבו לכם על קרן השור, שאין לכם חלק באלהי ישראל, ועיין אגרת תימן שהביא רבינו שם ג"כ ענין גזירות יון שהיו אומרים כתבו על קרן השור כו' ובלי ספק שעל מדרש זה כוון רבינו, ועיין רמב"ם בהקדמתו לפי' המשנה בשמות החכמים בסופו, כ' ויוחנן כהן גדול הוא יוחנן בן מתתיהו הנזכר בתפלות החשמונאים ראינו שגם אצל הספרדיים היה ענין חשמונאים ומלחמותיהם בנוסח התפלה כמו לאשכנזים: מגלת שושן אשר הביא רמב"ן ר"פ תצא, הכוונה על מגילת שושנה בת חלקי' אשר אצלנו לספרים חיצונים נחשבו, וידענו ג"כ שהרמב"ן היה לפניו ס' חכמת שלמה בלשון ארמי, עיין הקדמתו עה"ת וכוונת הרמב"ן על כל הקובץ ברוך טוביה ושושנה והחכם בעל הס' לא ידע כוונת הרמב"ן בזה:

*סליק*


[^1] *הגה* מ"ש רש"י ושום שכל זה תרגום, הנה בריש מגילה אמרו ושום שכל זה פיסוק טעמים רק מפורש דרשו שהוא תרגום, וכן הוא בירושלמי פ' הקורא עומד, ואיך כ' רש"י דדרשו פ"ק דמגילה ושום שכל זה תרגום וצ"ע {לוח הטעות: שוב ראיתי בהגהות מהר"י ברלין שהתעורר ג"כ ע"ז במקומו שם}:

[^2] *הגה* אפשר שדרשו לשון ואתא שהוא לשון ארמי, כמו שמצינו (סנהדרין ל"ח ע"ב) אדם הראשון בלשון ארמי סיפר, שנאמר ולי מה יקרו ריעך אל, כדר"ל שאדם הראשון אמר מזמור זה ע"ש, והיינו שלשון יקר הוא ארמי כדאמרינן (מגילה ט' ע"א) מגילה מאי תרגום איכא, וכל הנשים יתנו יקר לבעליהם, ע' תשובת בית אפרים למורי הגאון מהר"א זלמן מרגליות ז"ל, חאו"ח סי' ע' ובתשובה מאהבה ח"א סי' קצ"ח ובהקדמת הערוך ח"א דפוס פראג כן כאן דרשו לשון ואתא שהוא ארמית:

[^3] *הגה* ע' (חולין ק"א ע"ב) הוכיחו שם דגם קודם מתן תורה היו נקראים בני ישראל דכ' וישאו בני ישראל את יעקב אביהם ומדוע לא הביאו מקרא כי נבלה עשה בישראל שמוקדם בתורה ואולי מפני שלא נאמר בני ישראל:

[^4] *הגה• ואולם שיטת הסוברים דגם מטבע העתקה ארמית מסיני צריכים לישב שלא יוקשה עליהם קו' האמורה למעלה שתרגום עברים בשם יהודאי שלא נקראו בשם זה רק בזמן אחרון, וצ"ל אחר שבא מסיני א"כ בא שם זה על העתיד כמ"ש חז"ל (כתובות יו"ד ע"ב) דקראה התורה אלמנה ע"ש מנה שעתידין חכמים לתקן, והביאו ראיה מזה דכ' ההולך קדמת אשור, אף על גב דלא היה בבריאת עולם, וע' בתוס' ובשיטה מקובצת שם שאף בימי משה לא היתה עיר סלוקא אשר אצל חדקל, כי סלוקא הוא מן מלכי בית שני - ומ"ש בשמ"ק שם שנזכר כן פ"ק דיומא הנה לא נזכר אצלנו פ"ק דיומא שסילק היה ממלכי יון בבית שני, רק נזכר בסדר עולם בקיצור ברמז ובארוכה בספר יוסיפון שמלכי יון אשר קמו אחר אלכסנדר מוקדון, ואשר הארצות בין חדקל ופרת וארץ ישראל נפל בגורלה נקראו סעליקידון ואנטיוכוס הרשע מהם היה, אבל בפ"ק דיומא אין זכר רק דברי ר' יוסף סתם אשור זה סילוק רק ההפרש במה באה הדרשה על הקרא פ' נח מן הארץ יצא אשור וכאן בא דרשת ר"י על המקרא ההולך קדמת אשור, ועיין מהרש"א ח"א ליומא שהתעורר על החילוף ע"ש וע' ב"ר פט"ז שדרש ג"כ חדקל זו יון שהיו אומרים כתבו על קרן השור שאין לכם חלק ונחלה באלהי ישראל, רמזו ג"כ על גזירות אנטיוכוס הרשע שביטל דת ישראל כנודע, ומפ"ז הביאו בכתובות הך דר' יוסף להוכיח שכתבה תורה לעתיד אחרי שאשור זה אינו מדינת אשור שהיתה כבר בימי משה רק ממלכת סעליקידון שהיו יוונים אחרי אלכסנדר ובכ"ז רמזה התורה עליהם - וגם במדרש שם אמרו עדיין לא היתה חוילה עדיין לא היתה כוש, ואת אמרת כן, אלא מגיד מראשית אחרית והנה מכל אלו אין ראיה גמורה שהרי בימי משה כבר הי' כמ"ש התוספות, וע' מדרש פ' לך פמ"ב על קרא ויכו את שדה העמלקי עדיין לא נולד עמלק, וע' רמב"ן פ' לך שהתעורר ע"ז שהרי בימי משה כבר היה עמלק, ואין כאן עתידות, אולם היה להם להוכיח מקרא שנאמר גבי אברהם וירדוף עד דן, ובשופטים ח"י מבואר שקראו לדן בשם אביהם, ושם זה הונח למקום זה אחר מיתת משה, וע"כ צ"ל דהתורה דברה לעתיד כמ"ש חז"ל ספ"ק דב"ב שפסוק וימת משה כתב בדמע על העתיד וע' אבן עזרא פ' לך על קרא והכנעני אז בארץ ובריש דברים על קרא אחד עשר יום מחורב שכ' בזה סודות, ובאמת לפי הכלל שנתנו חז"ל דהתורה כתבה על העתיד ואפילו על תקנת חכמים אלמנה ע"ש מנה שיתקנו בדור אחרון בכתובתה, הנה אין כאן מקום לקו' אלו, ומבקרי זמננו דברו בזה סרה ואסור להעתיק דבריהם לפי דברי חז"ל פרק חלק שכל האומר דקדוק זה לא אמרו הקב"ה רק משה מפי עצמו אמרו הוא בכלל כי דבר ה' בזה ואין לו חלק לעה"ב ובמ"א אבאר יותר, עכ"פ לשיטת הגאונים דתרגום ארמי ככתבו וכלשונו מסיני הוא, הנה שם יהודאי ג"כ על העתיד בכלל מגיד מראשית אחרית לפי הכלל בדברי חז"ל:

[^5] *הגה* אמת הדבר מה שכ' המורה פ' כ"ז לראשון בחלום יעקב שתרגם אנכי איחת עמך ועזב דרכו לפרש יקרי או שכנתי ייחות להרחיק הגשמיות, וכ' רבינו כיון שזה אינו סיפור ענין שקרה, וג"כ התורה לא תספר בעדה רק סיפור ענין שנאמר ליעקב במראות הלילה, וכיון שכן הנה ליעקב חלם באמת שהקב"ה בעצמו ובגופו ירד עמו, ואין כאן אמירת התורה מעצמה רק תספר מה שחלם לו, וע' רמב"ן ויגש על קרא ויזבח זבחים לאלהי אביו יצחק, וע' רמב"ן יתרו על קרא ואל ידבר עמנו אלהים, ואולם לפי שיטתו לא אדע מי דחקו לתרגם כי יודע אלהים כי ביום אכלכם ממנו ~מות תמות~{לוח הטעות: ונפקחו עיניכם}, הרי גלי קדמי, כדרכו בכ"מ להרחיק הגשמיות בלשון זה, והרי גם כאן לא ~תספח~{לוח הטעות: תספר} התורה מצד עצמה ולא ענין שקרה, רק אמירת הנחש לבד, וכי הנחש ~הבינה~{לוח הטעות: הבין} ג"כ מושכל זה שהשי"ת איננו גוף ולא כח בגוף, עד שהיה ההכרח לפרש ~דבריה~{לוח הטעות: דבריו} לפי אמתות המציאות, ואע"פ שנחש טרם ~שנתקללה היתה לה~{לוח הטעות: שנתקלל היה לו} כח הדיבור, היינו כלי הדיבור, אבל ההשכלה איננה רק מתנת האדם אשר נברא בצלם אלהים, וע' מורה פ"א ופ"ב לראשון ועיין רמב"ן על קרא ויפח באפיו בבאור המתרגם לנפש חיה לרוח ממללא, שענין השכלה היא רק באדם לבד, והנחש ~היתה ערומה בנכלותיה~{לוח הטעות: והיה ערום בנכליותיו} לבד כמו השועל והפיל ויתר עז ~לה~{לוח הטעות:לו} בכלי הדיבור, והיתה ~מוכשרת~{לוח הטעות: מוכשר} להוציא מלים ~מפיה~{לוח הטעות: מפיו}, אבל בלי ספק ~היתה משוללת~{לוח הטעות: היה משולל} מתבונה והשכלה אלהית ומי לחצו לפרש דברי הנחש בהרחקת הגשמיות כאלו גם ~היא נצטוית~{לוח הטעות: הוא נצטוה} להאמין שהשי"ת אינו גוף, אחר שלא נהג כן בחלום יעקב בדעתו כי מפני שאינו רק חלום לבד אין אחריותו עלינו אם בא החלום ברוב ענין בדברים שאינם לפי המציאות וצ"ע:

[^6] *הגה* ומפי מורי הגאון מופת הדור מהרא"ז מרגליות זצ"ל שמעתי כי לדעתו טעות סופר נפל כאן בתרגום שפסוק זה לפי מנין הפסוקים בפרשה הוא פסוק כ"ד והיה מספר הפסוק מסומן בצדו על הגליון, והדפיסו המדפיסים את כ"ד אשר הוא מנין הפסוקים בתוך התרגום, אבל בת' עצמו לא היה כתוב רק תמרון להון העתקה מלת עברית, ואם נחליט שעוד בזמן התוס' כבר הי' הפסוקים בכתבי קודש נחלקים לפי סדר א' ב' אפשר שהאמת אתו, עוד עוררני גיסי המופלג החריף מהר"ר אברהם שלמה הורוויץ נ"י ע"ד רבינו יונה פ"ק דברכות דישלים פרשיות עם תרגום אפילו עטרות ודיבון, וכ' תר"י לאו דוקא אלו הה"ד ברכת כהנים ושאר פרשיות שאין להם תרגו', וצע"ג דהרי נמצא אצלנו תרגום על ברכת כהנים, שוב הראה בס' מחצית השקל סי' רפ"ה שהביא בש' השל"ה דכוונת תר"י דתרגום ב"כ אינו מסיני כשאר התרגום רק בא בזמן אחרון ולא היה לעיני רבינו יונה או שלא נתגלה בימיו, ובאמת דברי של"ה תמוהים יותר שהרי אמרו במשנה סוף פ"ג דמגילה ברכת כהנים נקרא ולא מתרגם, דלא מתרגם בציבור משום ישא כמ"ש שם, אבל מהווי הווי כמעשה ראובן ויהודה שהזכירו שמה וצע"ג –

[^7] *הגה* וע' ג"כ רש"י פ' בשלח על קרא ויהי באשמורת הבוקר שת' במטרת צפרא לפי שהלילה חלוקה למשמרת שיר של מלאכי השרת, ע' ריש ברכות, ראינו כי אף אגדות חז"ל הכניס בתרגומו, וע' (שבת כ" ע"א) שפי' ר' יוסף טעם התרגום שת' תחש ססגונא ע"ד אגדה, וע' גיטין ס"ח ע"ב דמפרש הש"ס מה שת' דוכיפת נגר טורא ע"פ אגדה:

[^8] *הגה* אמת הדבר שראינו דברי התוס' במס' (כתובות נ"ט ע"א) ד"ה אלו וכן בתוס' (ע"ז ל"ו ע"ב) ד"ה לא תתחתן שכתב, דקו' הש"ס יבמות ע"ט מסיפא פריך דכ' בנים על אבות דאי מרישא הא קרא לפסול קרובים לעדות הוא דאתא, משמע קצת שלא כדברי רמב"ן, וביותר תמוהים לי דברי הראב"ע בס' יסוד מורה שכ' בזה הלשון מצות רבות נלמוד מכתבי קודש כמו לא תאכלו על הדם מדברי שאול ולא יומתו אבות על בני' מאמציה ע"ש ובאת' הוא להיפך עשוית אמצי' הוא כפשוטו כל מקר' ולא כפי הדרש ואין עשוית אמציה ראיה על מדרש המקרא וצע"ג:

[^9] *הגה* ודרך תרגומו על ויסרו אותו אשר נאמר בבן סורר ומורה צע"ג שת' שם ומלפין יתי' ולפי הלכה המקובלת גם בן סורר ומורה בפעם ראשון מלקין אותו ע' רמב"ם פ"ז מהלכות ממרים וצע"ג:

[^10] *הגה* והנה בהגיע קצת מדברים האמורים למראה עיני ידידי החכם הגדול התעורר בזה"ל במדרש ההלכה בתרגו' אונקלוס שהטיב הדכ"ת להראות בגודל חכמתו ובקיאתו, אולם איננו תמידי באמת ונקל היה לאדוני להעיר גם על מקומות ההיפוך אלו הי' רוצה בכך וכראוי לדורש אמת באמונה כמוהו, ולדוגמא ת' ופרשו את השמלה ויפרסון שושיפא, וקצותה את כפה ותקיץ ית ידה הרי שת' לפי הפשט ולא לפי ההלכה עכ"ל, אולם באמת באלו השנים שהביא החכם הזה לדוגמא, אין קושיא כלל שהרי דעת ראב"י (כתובות מ"ו ע"א) ופרשו את השמלה דברים ככתבן, וכן הוא בירושלמי ריש כתובות ובכפרי בשם ר' אליעזר, ועיין רמב"ן פ' תצא שכתב שהלכה כראב"י מפני שמשנתו קב ונקי, אולם שניהם אמת הפשט שהשושבינין טרחו עמה ובדקו את השמלה ואם לא בררו ע"י השמלה והי' עדים ונתברר הדבר על פיהם ג"כ מועיל, ויפה תרגם אונקלוס לפי הפשט ולפי שיטת ראב"י שהלכ' כמותו דדברים ככתבן, יכן בהך דוקצותה אע"פ שפירשו על ממון, בכ"ז גם הפשט אמת שהרי בספרי תצא דרשו וקצותה את כפה על רודף היכי שיכול להציל באחד מאיבריו, אסור להציל בנפשו של רודף, וע' רמב"ם פ"א מה' רוצח, ומה שתרגם עין תחת עין עינא חלף עינא והלכה היינו ממון, באמת הרבה י"ל בזה ויבואר במ"א להצדיק דברי רבינו במורה פמ"א לשני ואכ"מ, אולם האמת שעיקר הת' הוא לפני המון העם, ובדברים הנוגעים לכללות העם הי' צריך להזהירם שלא יפלו ברשת המכחישים הקבלה, אבל במצות הנוגעים רק לב"ד לבד ולא להעם ולהדיוטי כהנים, אז התיר לו לת' פעמים לפי פשוטו אחר שאין חשש תקל' שבלי ספק הב"ד יתנהגו כפי המסורת:

[^11] *הגה* ועיין רש"י (ביצה ד' ע"ב) ד"ה משיאין כמו להעלותם משאות הענן מן העיר, הרי ראיה שלא הזכרה לא בר"ה ולא בע"ז ומהרי"ב לא התעורר מאומה ע"ז וצ"ע:

[^12] *הגה* והחכם הנזכר למעלה הראני פ' ויחי על קרא בנימין זאב יטרוף, נמצא באונקלוס ויונתן ובאחסנתי' יתבני' מקדשא ובנוסחות ירושלמי ובאחסנתי' תישרי איקר שכינתי':

[^13] *הגה* אמת הדבר כי מצינו בירושלמי פ"ק דשבת על משנת לא יצא החייט במחטו, תניא ר' מאיר אומר כל מי שקבועה בארץ ישראל ומדבר בלשון הקודש ואוכל חולין בטהרה מובטח לו שהוא בן עולם הבא ע"ש, ומכל מקום מה שכתוב בפירוש המשנה דהוא מצוה צ"ע, בראשון מדוע לא מנה אותו במנין המצות והשמיט דבר זה בהלכותיו, ושמענו ממנו פ"ה מהלכות מלכים שהביא המצוה לדור בארץ ישראל, ולא הך דלמוד לשון הקודש, ועוד דגם כאן בירושלמי לא נזכר שהוא מצוה, רק שמובטח שהוא בן עה"ב וכמו שאכילת חולין בטהרה אינו רק חסידות ופרישות ואינו מצוה הכוללת כל פרטי האנשים, ורגילים חז"ל להשתמש בלשון זה ברוב המקומות:

[^14] *הגה* קצת מדבר זה נזכר (סנהדרין ל"ז ע"ב) ובויקרא רבה פ"י ומדרש חזית פיסקא שימני כחותם ופסיקתא רבתי פמ"ד וז"ל גדול התשובה שמבטלת הגזירה, וכן אתה מוצא ביכניה שהקב"ה נשבע לו אם יהי' יכניה חותם על יד ימיני וגו' וכיון ששב נאמר ושמתיך כתותם עכ"ל ומרן הכ"מ לא התעורר מכל זה. אולם מה שהביא רבינו, שבאותו לשון עצמו שמרחק החוטאים מקרב השבים זאת לא נזכר במקומות אלו וע"כ מעיין אחר היה לו לרבינו:

[^15] *הגה* אמת הדבר אחר שקבע רבינו לעיקר מן י"ג עקרים שזאת התורה לא תנוסח ולא תשתנה ולא תתבטל לא בכללה ולא בפרטה, והשורש למצוה זאת, כי לא יקום עוד נביא כמשה אשר ידעו ה' פנים אל פנים, ואיך אפשרות שמשיח יהיה גדול מן משה רבינו, ועיין עקרים פכ"א לשלישי מה שהביא דברי הפסיקתא לראי' נגד שיטת רבינו, ולפי דברי הפסיקתא שמשיח יהי' גדול מן משה רבינו ג"כ יש אפשרות לדבר זה שמשתנה התורה בשום פעם עכ"ל אולם במחכ"ת נעלם מן הרב העקרים כי רבינו בה' תשובה לא העתיק מן המדרש ופסיקתא רק שמשיח יהיה קרוב למשה רבינו ולא רם ונישא ממשה, ובלי ספק הרמב"ם לא מצד עצמו אמר רק מזאת המכילתא אשר אנו עסוקים בה שנעלמת מאתנו והיתה נוכח עיני רבינו:

[^16] *הגה* ומחכם א' שמעתי שיוכל להיות כוונת רבינו על המאמר (סנהדרין ק"ג ע"ב) אמר ר"ל למה עי"ן תלויה כיון שנעשה רש למטה נעשה רש למעלה~)~ עוד שמעתי מחכם זה שהרבה לתמוה על דעת הרמב"ם שלשה פעמים בעיקר אחד בספר המצות ל"ת שס"ב, ובפי' המשניות בבאור עיקר ביאת משיח, וכן באגרת תימן, שכתב עיקר גדול שמשיח יהיה מבית דוד ומזרע שלמה דוקא, ואין זכר בשו' מקו' לעיקר הגדול הזה שמשיח צריך להיות מזרע שלמה לבד, אבל עתה אחר שידענו שרבינו שאב מן המכילתא זאת, אשר אצלנו לא נשארו רק ענינים קצרים מועתקים בילקוט, ומן המפורשות והגליוית, נקח ראי' על הסתומות והנעלמות, בא זה ולימד ע"ז, שכלם שווים לטובה, כל דבריו הנעלמים לנו ממקום קדוש זה יבאו לנו ויקר בעיני מציאה זאת:

[^17] *הגה* ולדעתי כוונתי ענין אמתי שזה שאמרו חז"ל ירושלמי פ"א דחגיגה ופ"ב דפיאה שאין למדין לא מתוך הלכות ולא מתוך אגדות, והגאון מהר"י ברלין מובא בתשובת נודע ביהודה מה"ת חיו"ד סימן קס"א נתקשה בזה מדברי התוספות (ע"ז ל"ג ע"ב) שכתב דלמדין שגם בצונן בעי הדחה ג"פ, מהך דמדרש אסתר שאמר המן לפני המלך ולא עוד אלא שמדיחו ג' פעמים, וכן הקשה על מהרי"ק שהביא ראיה דגם אונס אסורה לבעל מהך דאסתר שדרשו כאשר אבדתי ממך, והרי אין למדין מהגדות, ובאמת עיקר הדבר צ"ע, מ"ט אין למדין מאגדות אחר שממעיין אחד נובעים מדברי חז"ל, אלו ואלו דברי אלהים חיים, מדוע נגרעים מערכם, אכן מצינו (חולין ט"ו ע"א) רב כי הוי דריש בציבורא הוי מורה כר"י וכי הוה שונה לתלמידיו הוי שונה כר"מ, והטעם כתב רש"י מפני שמתאספין לשמוע הדרשות נשים וע"ה, לא רצה להקל לפניהם וא' שאין הלכה כר"מ ולא כמו ששנה לתלמידיו, מכל מקום מפני המון העם שהחששא קרובה שיבאו לזלזל באיסורין, מחמירין בפניהם שלא ע"פ הדין, ומפני זה מאותן הדרשות שהמה שאלתות וילמדנו שלא נאמרו רק בפני המון, אין למדין הלכה למעשה לא מהלכות ולא מאגדות אלו, אחרי שמצינו שהחמירו לפניהם, אף על פי שאין כן מעיקר הדין, אבל שאר מדרשי חז"ל שהציגו עניני מוסר ואגדה נוכח ענינו בספריהם לא נופלים המה משאר דברי חז"ל כי גם עליהם תוקף דברי חז"ל וזה נכון:

[^18] *הגה* ועוד אני מוסיף כי לדעתי הוא העתקה מלשון מדרש רבה פרשת בראשית, שנזכר גם שמה תשובתו לר"ע מן סמבטיון לנגדא את נגיד לי, ונראה דידוע דרכו של התנחומא שמעתיק ע"פ הרוב עניני אגדה ומעשיות שנזכרו במדרשים ובירושלמי בלשון ארמי, ללשון עברי צח ונקי, כמו עובדא דאנדרינוס עם האיש שהיה עובד בתאנים, שנזכר מדרש קדושים, בלשון ארמי, ומועתק תנתותא קדושים בלשון עברי, וכן ענין אבין רמאה הוא בירושלמי הוריות בארמי, ובתנחותא פרשת תשא בעברי וכן ענין זה באה התשובה בארמי כמסופר במדרש, לנגדא את נגיד לי, כי נגדא הוא ענין המשכה, וגם הוא לשון נהר כמו שמצינו בדניאל נגיד דינור, ואמר לו שימשוך אותו אל הנהר, והוא כמו שהעתיקו ללשון הקודש בשאלתות, גם בנהר הזה איני מאמינך שאיני יודע מקומו, והכוונה הוא אחת עם זה שיוליך אותו אל הנהר וזאת אין בידו מפני שנעלם מקומו, ולפ"ז אפשר שהשאלתות לא הוציא דבריו מפסיקתא ואין להחליט מזה שגם הפסיקתא היתה למראה עיניו:

[^19] *הגה* הנה דברי רבינו הרמב"ם בג' מקומות אלו נפלאים בעיני, כי ג' מקומות הללו שמביא רבינו בשם בראשית רבה, נמצאים אצלנו ככתבם וכלשונם בש"ס בבלי, ומדוע הצריך רבינו הרמב"ם להביא ממרחק לחמו, אחרי שנתבארו המאמרים בש"ס שלנו ונודעו לכל, כמו עובדא דבן עזאי שלא נשא אשה הוא בבלי (יבמות ס"ג ע"ב) והך דגדול יום גשמים מיום תחיית המתים, הוא מפורש אצלנו (תענית ז' ע"א) מאמר ר' אבהו, והך דעקיבא מה לך אצל אגדות כלך אצל נגעים ואהלות, הוא אצלנו בש"ס (חגיגה י"ד וסנהדרין ל"ח) וע' מורה פ"ז לראשון מביא בש' המדרש כל אותן ק"ל שנה שהיה אדה"ר נזוף היה מוליד רוחין, הביא בשם המדרש מה שנמצא אצלנו (ערובין י"ח ע"ב) וע' מורה פע"ד לראשון בדרך השביעי שכ' ובזה המשל המפורסם אצל הערביים ערבך ערבא צריך ע"ש הביא ממשלי הערבים מה שהוא אצלנו גמרא בבלית{לוח הטעות: (גיטין ך"ח ע"ב) ודרך רבינו בזה צע"ג:

[^20] *הגה* ולא אמנע בכאן להראות איך הרב החכם בעל תולדות ר"נ טעה בזה שהחליט, שרוב גאוני בבל לא ידעו מן תלמוד ירושלמי מאומה, ובעל שאלתות אף שהביא קצת מדרשים, בכ"ז אין זכר בספרו מן ירושלמי, רק ר' שרירא גאון הוא הראשון מהגאונים אשר מביאו, ונעלם ממנו, שאלתא שניה לפורים פרשת ויקהל, ר' יהודה נשיאה שדר לר' הושיעא אטמא דעגלי תלתא שלח לי' קיימת בנו ומשלוח מנות הדר שלח עגלא תלתא וי"ג גרבי דחמרי שלח לי' קיימת ומתנות לאביונים ומהרי"ב שם התעורר שלא נמצא אצלנו בש"ס (מגילה ז' ע"ב) אכן כל ענין זה קנה מקומו בירושלמי פרק קמא דמגילה שנאמר ששלח לו שני פעמים, ועיין רש"י מגילה שם: עוד מה שהחליט, כי רש"ג הוא הראשון שמזכיר את הירושלמי, ונעלם ממנו כי בעל ה"ג בין שחיברו ר' יהודאי גאון או ר"ש קירא שניהם קדמו לרש"ג, ובכ"ז מובא ה"פ בה"ג תלמודא דבני מערבא, עיין בהקדמתו בסוף דבריו חמורין דברי זקנים מדברי נביאים, והוא מירושלמי ברכות פ"ק וכן בסנהדרין ובהוריות, ולא נזכר בבבלי, ועיין ה"ג ספ"ק דברכות אמרו בתלמודא דבני מערבא, ש"מ אין ברכות מעכבות, וכן נמצא באמת בירושלמי אצלנו - וט"ס נפל בה"ג שלפנינו שנאמר ענין זה ספ"ק דברכות ושייך לריש פרק ב' כי זה מקומו לפי הענין וכן הוא בירושלמי - וכן עובדא דר"ח בן דוסא (ברכות ל"ג ע"א) הביא ה"ג כל ענינו עם הערוד מתלמודא דבני מערבא ורש"י מביא מה"ג, ונמצא שמה עוד ה' קצובות דבני מערבא, והיה נמצא לפניו איזה אגדות מארץ ישראל אשר נעדרים אצלנו, כמו עובדא דאבוה דשמואל סוף הלכות גיטין, כמו שהתעורר הרב החכם הזה בעצמו, וכן בפרק ה' מהלכות ברכות מביא בעל ה"ג אשכחן בתלמודא דמערבא ח"י ברכות אמרה חנה, ולא נמצא אצלנו בירושלמי, עכ"פ שני הספרים היותר הקדמונים אשר נמצאו אצלנו, נובעים הרבה ענינים בהם מש"ס ארץ ישראל, וכן מסכתות קטנות אשר נתחברו בזמן הגאונים מביאים הרבה ענינים מן ירושלמי, נוסף ע"ז הנה לדעת ר' אלפס סוף עירובין הנה ש"ס ירושלמי היה כבר מסודר לנוכח עיני חותמי תלמוד בבלי, ומפני זה הלכה כבבלי מפני שהם בתראי, ועיין מאור עינים פנ"א שהביא דברי אלפסי הללו, ועוד מצאתי חידוש גדול בס' יד מלאכי כללי שני התלמידים אחר שהביא דברי ר' אלפסי הללו שזכרנו מסוף עירובין, הוסיף עוד להביא דברי רבינו יהונתן מובאים שטה מקובצת (כתובות מ"ה), וז"ל כתב הר"ר יונתן אין אנו חוששין לגמרא ירושלמי, דאותן רבנן שסדרו הבבלי הביאו בו אותן סברות שהם כהלכה הנאמרות בירושלמי, ורוב תלמוד בבלי מהם, כגון דברי ר' יוחנן וריש לקיש, וכל הנקראים בשם רבי, ומת שראו שהוא שלא כהלכה הניחו בירושלמי ולא הזכירו בבבלי עכ"ל ואני אוסיף כדמות ראיה לזה מרש"י (נדה ח' ע"א) ד"ה ואמר ר"א הלכה כר' אליעזר דאומרה ברכה רביעית בפני עצמה, וכתב רש"י ד"ה ואמר ר"א בירושלמי ברכות עיין שם, ראינו לדעת רש"י ש"ס בבלי סמך עצמו על מה שנאמר בירושלמי, ומפני זה לא שאלו בגמרא היכן אתמר דר"א, כדרכם לשאול ברוב המקומות, ועתה אם לפני מסדרי תלמוד בבלי, היה כבר הירושלמי ערוך ומסודר, מכ"ש לפני הגאונים, ואם יש נפשך לומר מפני שאין סומכין על הירושלמי נגד הבבלי, אבל יש ענינים רבים שלא נתבררו בבבלי, ואז סומכין על הירושלמי כאשר נוהג רבינו ברוב המקומות, ולמשל הך דינא שאסור לאכול מצה בערב פסח, איננו מבבלי רק מירושלמי ובכ"ז מובא דין זה ברמב"ם פרק ו' מהלכות חמץ וטוש"ע, והרמב"ם כתב ע"ז ומכין אותו מכות מרדות עד שתצא נפשו, ויש הרבה מן מאה פעמים אשר קבעו פוסקים ראשונים ואחרונים דברי הירושלמי יתד תקועה בהוראה, ובפרט כפי שהראיתי שני הגאונים הקדומים הביאו בביאור את תלמודא דבני מערבא לכן נוטל בזה מה שחידש:

[^21] *הגה* רש"י פרשת ויגש על קרא ומקצת אחיו לקח, כתב שהמדרש רבה הוא אגדת א"י וכן הוא האמת כמ"ש למעלה, שרובם מובאות בירושלמי כמו שהם במדרש רבה, ועיין ירושלמי פרה ב' דחגיגה וז"ל כי הנה יוצר הרים ובורא רוח, זה אחד מששה מקראות, שהיה רבי קורא עליהם ובוכה, אולם אין הבנה ופירוש לד"ז, אם לא נדע דברי הבבלי (פ"ק דחגיגה ד' ע"ב) שסיימו כולי האי ואולי, וע' תנחומא ומדרש פ' אמור שהביאו ג"כ בזה"ל רבי כי מטא להאי קרא בכה והרואה עומד מחריש משתאה, לדעת כוונת המדרש, ובבבלי פ"ק דחגיגה מוצא כל הענין בבאור, ועיין מתנות כהונה ג"כ דהמדרש סמך על גמרא בבלית שקדמו ואולם מה נעשה שגם בירושלמי נזכר ענין זה, והירושלמי קדם להבבלי ובזולת דברי הבבלי, ענין הירושלמי כאן כחלום בלי פתרון, אם לא שנאמר שאגדות ירושלמי נספחו לירושלמי זמן ~זמן~ רב אחר תשלום ירושלמי בהלכות ודינים, כמו שידענו שנספחו גם לבבלי, איזה דברים מרבנן סבוראי, ע' תשובת ר' שרירא גאון שקבלה בידם, שמן ריש קדושין עד בכסף מנלן הוא מרבנן סבוראי, ועיין רמב"ם פי' המשניות זבים פרק ד' משנה יו"ד, שהגמרא (נדה ד' ע"ב) מאי מדף הוא תוספות רבנן סבוראי, וכבר הקדימני בזה הראי' החכם בעל הספר, וע' שיטה מקובצת פ"ק על גמרא (ב"מ י"ט רע"ב) דבש"ס עצמו לא היה כתוב רק הא בבריא הא בשכיב מרע, ומן מתני' בבריא עד מתקיף ר' זביד, הוא הוספות ר' יהודאי גאון כעין פי' להסביר תי' הגמרא גם בתר"י פ"ק דברכות מצינו דהקש' קושית הגמרא דלמה תני דוקא כאן כל העובר על דברי חכמים חייב מיתה, ובאמת היא קושית הש"ס (ברכות ד' ע"ב) וכבר התעורר בזה הרב לחם חמודות כי לפני רבינו יונה לא היה כתוב גי' זאת בש"ס רק אצלנו הוא הוספה, וע' תשובת ר"ש גאון שהביא גירסא (סנהדרין מ"ג ע"ב) היוצא ליהרג משקין אותו קורט של חלתות ונשים יקרות מתנדבות, לא התנדבו מאי א"ר רבאי דמן רוב משל ציבור, וכתב רש"ג שהיה ר' רבאי מרבנן סבוראי אחר חתימת הש"ס, ובאמת בש"ס לפנינו אין זכר לר' רבאי ולא לשם עירו רק סתם גמרא מסתברא משל ציבור, וע' (מנחות פ"ב ע"ב) ד"ה ובתרביצא אמר שזה לשון שהוסיפו רבנן בש"ס ע"ש וע' שו"ת מצרף סימן א' שהביא דברי רש"י בתמיד סוף דל"א שכתב וזה שיטתי' והוספה דרבנן תרביצאי, עוד נ"ל הך (חולין ס"ג ע"א) הנהו כ"ד עופות טמאים אי דויקרא עשרים הוי, ובלי ספק גם זה הלשון הוספה הוא, כי בימי הש"ס נקרא ספר ויקרא בכ"מ בשם תורת כהנים, ושמעתי גם כן שהך סימן שמובא (חולין ס"ג ע"ב) וסימנך פירוז רשיעא גם כן הוספה מגאונים, דפירוז היה ערך שני מאות שנה אחר חתימות התלמוד:
<h3>לוח הטעות</h3>
% לוח הטעות

דף    עמוד    שורה                  טעות                               תיקון

א     ב       הערה א'          שוב ראיתי בהגהות מהר"י ברלין שהתעורר ג"כ ע"ז במקומו שם

ג     א       הערה שורה ג'    ביום אכלכם ממנו מות תמות              צ"ל אכלכם ממנו ונפקחו עיניכם

שם    שם      שורה ד'              לא תספח התורה                    צ"ל לא תספר התורה

שם    שם      שם                    הנחש הבינה                      צ"ל הנחש הבין

שם    שם      שם              טרם שנתקללה היתה לה כח הדיבור.        צ"ל טרם שנתקלל היה לו כח

                              והיתה ערומה בנכליותיה. ויתר עז לה.      הדיבור. והיה ערום בנכליותיו

                              מוכשרת להוציא מלים מפיה. היתה          ויתר עז לו. מוכשר להוציא מלים

                              היתה משוללת. כאלו גם היא נצטוית       מפיו. היה משולל. כאלו גם הוא נצטוה

ג     ד       שורה י"א        עכ"פ שת' אשר היא מא"י                      צ"ל שת"י אשר הוא מא"י

      ב       סוף הג"ה ב'     מה שהוא אצלינו גמרא בבלית                 צ"ל בבלית (גיטין ך"ח ע"ב)

ו     ד       שורה ד'         נחסר  מדרש משלי מובא בערוך ערך נקד ג' כאשר התעורר בה"ס

ז     ג       שורה ב'               בבית הטובה                               צ"ל ברבות הטובה
<h2>מאמר מטבע הברכות</h2>
<h3>שער</h3>
% מאמר

%% מטבע הברכות

*לבאר* דברי הרב אבודרהם שער שלישי, בענין ברכות המצות אשר ראינו בהם, שעל קצתן מברכין ועל קצתן אין מברכין, וכבר נשאל בזה הר"י בן פלאט מהראב"ד, והאריך מהר"י בן פלאט מאוד, והעתיקו הרשב"א בתשובה סימן י"ח בקצרה, וחשבתי למשפט לבאר קצת ענין התשובה, כפי קוצר שכלי, מאשר כי היא מקצוע גדול בתורה, ונוגע בשיטות שונות ומפוזרות בש"ס, כי דרכן של הראשונים לדבר בקצרה, ובמלות מועטות המה רומזים על עקרים גדולים בתורה, לכן אמרתי בא העת להשים עין על ענינים אלו t ומהאל הטוב אבקש רחמים שיאיר עיני במאור תורתו ויגלה לי תעלומות חכמה:

מאתי הצעיר *צבי הירש* חיות חונה פה ק"ק זאלקווא והגליל:

*בדפוס* של הרבני הנגיד המפורסם מוהר"ר

*שאול דוב* מאיר האפער *בזאלקווא*
Matbea Habrachoth

Jmprimatur Lem. den 9 Mai 1840

Zolkiew bei Saul Meyerhoffer

בשנת גל עיני *ואביטה נפלאות* מתורתך לפ"ק:

<h3>סימן א</h3>

 
 
 
% סימן א

*לשון* אבודרהם שער ג' וז"ל יש לך לדעת טעם המצות שמברכין עליהם ושאין מברכין עליהם, וע"ז שאל הר"א בר"י אב"ד את הר"ר אברהם בן פלאט, למסור לי מפתח בהם, וז"ל השאלה צריך אני שתמסור לי מפתח על איזה מצות מברך על עשייתן, כגון מי שעומד בפני רבו שהיא מ"ע מפני שיבה תקום, אם מברך או לא, וכן הנותן צדקה לעני ושלוח הקן ובקור חולים וכדומה לאלו הרבה, כללו של דבר מכל אותן המצות שמנה הרב בה"ג, מפני מה מברכין על קצתן, ועל קצתן אין מברכין, וצריך אני מסירת מפתח, כ"א נאמר שאין מברכין על מ"ע שיש בה אזהרת ל"ת, לא תקח אם על בנים שלח תשלח, לא תכלה פאת שדך לעני ולגר תעזוב וכו' ואם נסמוך על טעם זה א"כ מה נאמר במל את הגדול שענש כרת, וכן שוחט את הפסח או האוכלו שהוא מברך והרי אם לא מל או לא עשה פסח הוא בכר', וא"ת פסח ומיל' מ"ע הם ואין בהם אזהרה, והרי שחיטה שאדם מצוה שלא לאכול נבלה ומברך, או דלמא בנחירה היה ניצול מן הנבלה מאחר שלא מתה מעצמה, והשחיטה מצוה בפ"ע בזמן שהיתה נחירה מותרת אף על פי שעכשיו יש בשחיטה משום נבלה, כיון שאיקבעה הוקבעה לגמרי, כל עיקר צריכין אנו למפתח ענין זה, ומצאתי בהלכות שהעושה מעקה צריך לברך אע"ג דכתיב לא תשים דמים בביתך, עכ"ל אבודרהם, לבאר הדברים מה ששאל הראב"ד מפסח ומילה דהם בכרת, וסיים דהם מ"ע לבד ואין בהם אזהרה צריך אני להעתיק כאן מ"ש בתשובה להחריף מוהר"ר צבי הירש נ"י בהה"ג מוהר"ר אפרים ליב טעבעלש נ"י דמ"ש דק"ק פראג, וז"ל התשובה שהשבתי לו בדבר קו' רו"מ ע"ד הרא"מ ר"פ חי' על מה שאמרו במדרש שם דקודם עשרים שנה אין ב"ד של מעלה עונשין אותו, וא"כ איך כתב רש"י פרשה לך על קרא כל אשר לא ימול בשר ערלתו ונכרתה, פירש"י משהגיע לכלל עונשין חייב בעונש זה, והרי זמן עונשין הוא מי"ג שנה ויום אחד לב"ד של מטה, ואיך כתב חייב בעונש זה דהיינו כרת, ופי' הרא"מ דכוונת רש"י אינו לכרת מב"ד של מעלה רק כיון דקי"ל דכל חייבי כריתות לוקים ונפטרו מידי כריתתן, וא"כ מיד שהגיע לכלל עונשין בית דין מלקין אותו ופוטרין אותו, אע"ג דעדיין אין עליו עונש כרת מב"ד של מעלה, מ"מ מלקות הנדבק עם הכרת חייב מי"ג ואלך, והקשה רו"מ הר י אין מלקות לכרת דפסח ומילה, אחר שאין כאן רק מ"ע לבד ואין בהם אזהר' כמ"ש (מכות י"ג ע"ב) דכרת א"צ אזהרה דהרי פסח ומילה ענש כרת אף על גב דלא הזהיר, וא"כ אין לוקין עליהם מפני העדר אזהרה, ידידי בעיקר הקו' כבר הקדימו הרב חכם צבי בתשובה סימן מ"ט לתמוה על הרא"מ והר"ש יפה שנמשך אחריו, דאיך אפשרות מלקות במילה, אחר שאין כאן רק מ"ע לבד [^1] וע' בהגהות משנה למלך פרק י"ז מהלכות סנהדרין הלכה ז' שתמה על הרב בני חיי' שכתב בפשיטות, אחר שבכלל כריתות יש מלקות פשיטא דאין חילוק בין כרת דעשה לכרת דל"ת בשניהם לוקין, והקשה הרב הנ"ל הרי אין לוקין על לאו שאין בו מעשה ופסח ומילה לא עבר רק על שב ואל תעשה ולא בקום ועשה ואיך אפשרות למלקות, וע' ס' יד מלאכי מאמר עשה שתמה גם כן על הרב בני חיי' בזה, אולם לדידי צ"ע למה הצריכו לטעם זה, תיפוק לי' אפילו למ"ד לאו שאב"מ לוקין עליו, מכל מקום אין אפשרות למלקות לפסח ומילה מפני העדר האזהרה, כמו שהתעורר רו"מ מריש פרק ג' דמכות, וביותר תמי' לי על הרב המגיה שנעלם ממנו דברי המשנה למלך פרק י' מהלכות מלכי' ה"ט שדחה דברי רש"ל בהגהותיו (סנהדרין נ"ט ע"ב) בתוס' ד"ה והא פ"ו שהקשו מנ"ל דבן נח לא נצטוה על מ"ע דפ"ו ואי משום דלא נחשב בין שבע מצות ב"נ, הרי אמרו דקום ועשה לא קא חשיב, ומקשין העולם מ"ט לא הקשו התוספות על קו' הראשונה בגמרא דהרי מילה דב"נ לא נצטוה והיה להם להקשו' מנ"ל דב"נ לא נצטוה על המילה ואי דל"נ בז' מצות בני נח, הרי קום ועשה לא חשיב, וכתב רש"ל דמילה כיון שהיא בכרת ולא ענש אא"כ הזהיר בע"כ אזהרה יש בו ג"כ שלא ישהה בערלתו, והוי שב ואל תעשה ג"כ, ואם היה ב"נ חייב במילה הי' לו לחשבו בשבע מצות מטע' אזהרה אשר בו [^2] וטען הרב המ"ל, דהרי מש"ס דמכות י"ג ע"ב מבואר בפירוש דפסח ומילה לית בהו אזהרה ע"ש וע' ג"כ ש"ס (זבחים ק"ו ע"א) ובתוספות שם ד"ה אזהרה, וא"כ למה הביא המגיה כל המ"ל ממרחק לחמו מטעם לאו שאב"מ, וע' ג"כ דברי רב האי גאון מובא בערוך ערך שב ב' לפרש ש"ס (ברכות כ' ע"א) שוא"ת שאני דמיירי בכל אדם ולא בכהן ונזיר והוי פסח מ"ע לחוד, ודחינן מפני כבוד הבריות, אבל כלאים שהיא ל"ת לא נדחה מפני כה"ב, הרי מבואר דפסח ומילה אין בהם אזהרה משום דלא הוה רק עשה לחוד, וע' מ"ש הרמב"ם פרק י"ט מהלכות סנהדרין הלכה י"ג, אף על גב דעל מיתה בידי שמים לוקין, מ"מ המשמש בלי קידוש ידים ורגלים אין לוקה משום דלא כתב רק עשה לחוד, ובפי' כתב הרמב"ם פרק י"ח מהל' סנהדרין כל העובר על לא תעשה שיש בו כרת לוקה וביותר ביאור במשנה ר"פ הלוקין כל מחייבי כרת ומיתה בידי שמים ויהי' אות' החיוב בל"ת הר"ז לוקה, הרי מבואר דעל כרת דעשה אין לוקה וע' מ"ש תלמידי רבינו יונה ספ"ב דברכות וז"ל ומפני זה אמרו גבי פסח לא העמידו דבריהם במקום כרת, מפני שיש כריתות אחרות שהעמידו דבריהם אבל בזה לא העמידו דבריהם מפני שכל הכריתות יש בהם לאו משא"כ פסח ומילה ע"ש: [^3]

*ודע* שגם דברי הנו"ב מהדו"ק חאו"ח סימן כ"ז תמוהים בעיני מאוד ג"כ מצד זה, שכתב ליישב קו' הרש"ל בתשובותיו סי' ע' דלמה בהולך לשחוט פסחו ולמול בנו יכול יטמא אמרת לא יטמא, יכול כשם שאין מטמא לבנו כך אין מטמא למת מצוה וכו'. והרי במת לו מת הוא אונן ובלאו הכי פטור מפסח ומילה, וכתב הנ"ב דשאני פסח ומילה כיון דיש בהם כרת אע"ג דעתה אין בהם כרת מכל מקום מישך שייכי בהו כרת ע"ש, ובשלמא אי אמרת כשיטת הרא"מ ורש"ל דפסח ומילה כיון דאיכא כרת ישנם באזהרה, א"כ הוי לא תעשה ולא נפטר אונן, וכי ס"ד דאונן יהיה מותר לאכול נבלות הרי לא נפטר רק ממ"ע לבד, וע' חכם צבי סימן א' דהוקשה הרי בשעת נפילה ליבום הוא והיא אוננים, ואין אני קורא בשעת נפילה יבמה יבא עליה, ושוב אינה מתיבמת לעולם, וא"ל דגם איסור אשת אח לא שייך אז, דז"א דבודאי באזהרות לא שאני לן בין אונן לאדם אחר: [^4] וא"כ בפסח ומילה דאזהרה אית בהו ג"כ לא נפטר אונן, כמו שלא נפטר משארי אזהרות, אבל לפי מה שהוכחנו אין אזהרה בפסח ומילה כלל א"כ אמאי לא נפטר אונן ממצות אלו, הרי סתמא אמרו במשנה ברכות רפ"ג פטור מכל המצות האמורות בתורה, ועוד לשיטת רש"י הם בברכות ורשב"א ותר"י שם עיקר הטעם דאונן פטור מכל המצות משום דעוסק במצ{ו}ה פטור מן המצות ודמי לחתן שפטור מן הק"ש, ובש"ס (סוכה כ"ה ע"ב) מבואר דגם פסח שהוא בכרת שייך עוסק במצות פטור מן המצוה, שהרי טמאו עצמם לקרובים שבעת ימים קודם הפסח, אע"ג דנדח' עי"ז מעשיות הפסח, ואיך כ' הנו"ב דמעשה דכרת לא נפטר אונן:

*אמת* שהתוספות שם בסוכה ד"ה לא מטא זמני' התעוררו להקשות על ש"ס (זבחים ק' ע"א) דאמרו שם דגם אחר חצות בלא שחטו וזרקו מטמא לקרובים, והרי מטא זמני' ועשה דכרת לא ידענו, דאי מק"ש הרי לית בה כרת ע"ש שהניחו בצ"ע, אולם לדעתי נ"ל ליישב לפמ"ש רש"י שם בזבחים דאם לה יטמא מצוה מטמא לקרובים ופסח נדחה, משום דפסח אית לי' תשלומין בשני ע"ש, וא"כ עיקר הטעם דנדחה עשה דכרת משום דכרת דפסח יש לו תשלומין בשני, ושוב לא מחשב עי"ז רק עשה לחוד, ושפיר ילפינן הדין מק"ש דעוסק במצוה פטור מן המצוה אף דמטא זמני', כיון דאיסר כרת יש לו תשלומין ולא נשאר רק עשה דפסח בזמנו לחוד, והא דקאמר הש"ס, דפסח מק"ש ליכא למילף משום דפסח בכרת משא"ב ק"ש, דז"א דהרי אותן טמאי מתים שטמאו עצמם ז"י קודם פסח, לא ידעו עדיין דין דפסח שני, ושאלו זאת מן משה במעמד זה, וא"כ מדטמאו עצמם ודחו עשה דפסח שהוא בכרת, מכלל דהדין דאף עשה בכרת נדחה בלא מטא זמני', אבל לדידן כיון דעש' דפסח יש ל"ת שוב לא הוי רק עשה לחוד וזה נכון: עכ"פ זה פשוט דעוסק במצוה לא נפטר רק ממ"ע ולא מל"ת, ע"כ דפסח אין בו אזהרה, ואין להקשות דהרי (בזבחים ק"ו ע"ב) מקשה ע"ז דפסח ומילה אין בהם אזהרה, ונילוף לאזהרה ממותיר מה מותיר דלא ענש כרת הזהיר, פסח שענש כרת אינו דין שהזהיר, ומשני פסח לא אתי מיני' משום דיש לו תקנה, פי' רש"י שיש לו תשלומין בשני, וא"כ לאותן טמאי מתים שלא ידעו עדיין הדין דפסח שני, א"כ היה אצלם ג"כ אזהרה על פסח מק"ו דמותיר כקו' הש"ס, ואיך נאמר דעוסק במצוה נפטר מאזהרה, דז"א כיון דלא מטא זמן א"כ לא חלה עדיין אזהרה בשע' שטמאו עצמם, אבל הא קשה לי קו' עצומה דאמרינן בכ"מ שומר אבדה נקרא שומר שכר משום דלא בעי למיתב פרוטה לעניים משום דעוסק במצוה, והרי התוספות (כתובות מ"ט ע"ב) ד"ה אכפי' הקשו איך כופין על צדקה הא הוי מ"ע שמתן שכרה בצדה דקי"ל שאין כופין, ותי' דאצל צדקה יש שני מצות ל"ת, לא תקפוץ ולא תאמץ וכ"פ ביו"ד סימן רנ"א וא"כ איך יפטור מליתן פרוטה לעני, דהרי קאי על אותו רגע שהע{נ}י עומד לפניו, כמ"ש תוספות (סוכה כ"ה ע"א) (שבועות מ"ד רע"ב) דבצדקה בשעה שמתעסק באבדה בא העני והוא פטור מליתן, מפני שעוסק במצוה ע"ש שחלקו דגבי שופר יוכל לתקוע ולכווין שלא יבא אז עני, עכ"פ מבואר דאם העני עומד לפניו נפטר הבעה"ב מצדקה בשעה שעוסק במצות, וקשה וכי מותר לאיש לעבור על לאווין שבתורה מפני שעוסק במצוה, ומ"ש לאווין דצדקה משאר לאווין וצע"ג, לא ראיתי לשום איש שיתעורר בזה והוא בעיני חידוש גדול:

*נחזור* לעניננו דברי הרש"ל והרא"מ מופרכים מכל צד, ואין אפשרות ללקות על פסח ומילה בשום אופן, וביותר מזה ק"ל איך אפשרות ללקות על מילה הרי הוי התראת ספק, דאפילו לשיטת הרמב"ם דסבירא ליה פרק ט"ז מהלכות סנהדרין דשמי' התראה, היינו דוקא היכי שעבר איסור ודאי, רק שיכולין לתקנו במו בגזל שמיירי שם הרמב"ם, משא"כ היכי דאגלאי מלתא למפרע דלא עבר מעולם, כגון בנשבע שיזרוק פלוני צרור לים שהביא הרמב"ם פרק ה' מהלכות שבועות הלכה ב', בכה"ג מודה שם דהתראת ספק לא שמי' התראה, מפני שאם זרק פלוני צרור לים אגלאי למפרע דלא עבר מעולם, וע' לח"מ פרק ד' מהלכות שבועות וע' מרן כסף משנה פ"א מהלכו' מילה, שכ' ג"כ דאף דאיכא למ"ד התראת ספק התראה, הי{י}נו בעבר בקים ועשה ולא בשב ואל תעשה דכל שבידו לתקן עדיין לא עבר ע"ש, וא"כ אין אפשרות ללקות היכי דלא מל מפני התראת ספק, ובכל רגע אם מל עצמו אגלאי למפרע דלא היה עליו עונש כרת מעולם, לא מבעי' לשיטת הרמב"ם פרק א' מהלכות מילה דכרת דמילה אינו מתחיל רק ברגע המיתה בודאי הוי ה"ס, אלא אפילו לשיטת הראב"ד שם, מכל מקום מודה היכי שמל לבסוף לא עבר מעולם על כרת, רק דס"ל דמתלי תלי וקאי מחיים עכ"פ ע"ש, וע' תוספות (מכות י"ד ע"א) ד"ה לאפוקי שהתעוררו בסוף דבריהם דקרבן על מילה לא משכחת כלל, ותירוצם אינו מובן לי דאיך מצינו קרבן כה"ג אשר יוכל לגרום הבאת חולין בעזרה ולבישת כהנים שעטנז שלא לצורך, ומי יתקנם אחר כך אם ימול לבסוף, והרי אף לדידן דקי"ל יש שאלה בהקדש, מכל מקום לאחר זריקה לכ"ע א"ש בהקדש מפני שכבר נעשה הקרבן בהרבה עבודות התלויין בהקרבה, וגם כאן אם ימול לבסוף נפסל הקרבן למפרע וצע"ג:

*ואולם* סוגיית הש"ס שחקרו דיתחייב קרבן על מילה, כדי לתרץ קו' התוספות צריכים לדחוק דמילה כדי נסבה, ועיקר חקירת הש"ס מסובב על פסח, היכי דשגג ולא עשה פסח בראשון וגם צ"ע בשני, דשוב אין לו תשלומין וה"א דיתחייב קרבן ולהכי צריך קרא מיוחד ע"ז, ועפ"ז הבנתי ג"כ סוגיות הש"ס (זבחים ק"ו ע"ב) דמקש' דניתי אזהר' ממותיר מק"ו ומשני שאני פסח דיש לו תקנה, ולכאורה קשה פתח בפסח ומילה וסיים פסח לחוד הוה לי' למימר שאני פסח ומילה דיש להם תשלומין, א"ו דהן לשיט' רש"י דשיט' הש"ס אזהר' לקרבן והן לשיטת התוס' דקו' הש"ס דאזהרה למלקות, ע' ר"פ השוחט והמעלה, כ"ז לא שייך במילה דמלקות לא משכחת דהוי ה"ס, וקרבן ל"מ משום דהרי יביא חולין בעזרה אם ימול לבסוף, ועיקר קושית הש"ס דבפסח היכי שעבר ולא עשה פסח שני גם כן דשוב אין לו תשלומין כלל אז יש מקום לחייבו הן קרבן והן מלקות, ומשני הש"ס שאני פסח דיש לו תשלומין, היינו כיון דעיקר פסח יש ל"ת חשיבא מיהת פירכא כל דהו, דתו לא מצי למילף ק"ו מפסח, ולדבר זה עוררני הה"ג מוהר"ר אפרים ליב טעבעלס ני' מפראג, שהקשיתי ע"ד הצל"ח ברכות שתי' שיטת הרמב"ם בסוף הלכות כלאים שהשמיט תי' הש"ס דלא ילפינן מאחותו מפני דשב ואל תעשה שאני, וכתב דהרמב"ם דסבירא ליה בה' ק"פ דאפילו הזיד בראשון נפטר מכרת אם עשה פסח שני, א"כ אין מקום לקו' הש"ס דלגמר מפסח דנדחה מפני כבוד הבריות במת מצוה, דשאני פסח דיש לו תשלומין, וסוגיות הש"ס קאי למ"ד הזיד בראשון אל"ת בשני, והקשיתי אף למ"ד דכרת יש ל"ת, היינו רק עונש כרת יל"ת אבל מצות פסח בזמנו, הוא מצוה מיוחדת ודחי אפילו שבת והיא מ"ע מיוחדת, ומ"ע זאת אין לה תשלומין, דשני אינו מועיל רק לפטרו מכרת, ועכ"פ נשמע מהך דולאחותו שדוחין מ"ע דפסח בזה שאין ל"ת, מפני כבוד הבריות, ואיך החליט הרמב"ם, וכל הפוסקים דרק ל"ת של דבריהם נדחה מפני כ"ה ולא דבר תורה, וע' רמב"ם פרק כ"ד מהלכות סנהדרין הלכה יו"ד, וביותר קשה על פי' ר"ח מובא בערוך ערך שב דהפי' באמת בגמרא שוא"ת שאני, היינו דלא עבר בכה"ג אחרי שאם נטמא יש לו תשלומין בשני, ומפ"ז נדחה פסח מפני כ"ה, ומ"מ קשה עליו כנ"ל דהרי ראינו דמ"ע דפסח בזמנו שאל"ת בשני, נדחה מפני כ"ה ואיך החליטו בש"ס דרק ל"ת של דבריהם נדחה מפני כ"ה [^5] וכתב הרב מהרא"ל הנ"ל דכוונ' הש"ס כיון דמצינו בפסח קולא זאת דכרת יש ל"ת אם כן אין ללמוד מכאן לשאר עניני תורה דיהיה נדח' איסו' תורה מפני כבוד הבריות, ופירכא כל דהו מיהא חשיבא, אבל בכ"מ אין דוחה כ"ה אפילו עשה לחוד, הא למה זה דומה להך (חגיגה ט' ע"א) דאמרו שאני טומאה דיש לו תשלומין בפסח שני, והנה לא מיירי שמה מפסח כלל, רק אמרו שם דטומאה קל נגד ש"ד אחר שמצינו במ"א דענין טומאה יל"ת שוב פירכא נחשב דאין ללמוד דבר אחר מן טומאה מק"ו או מה מצינו:


[^1] *הגה* הח"ץ פקפק בעיקר הדבר אם אגדה זאת אשר נזכרת אצלנו (שבת פ"ט ע"ב) וכן בירושלמי פ"ב דביכורים דקודם עשרים אין בית דין של מעלה עונשים סמיכה יש בה, ואולי המה כשאר דברי אגדה שאין למדין מהם להלכה ולדין. ונעלם ממנו במחכ"ת דברי הרמב"ם פירש המשניות במשנה סנהדרין פ' ארבע מיתות על משנה הבא על הזכר אחר שהאריך מענין עריות כ' מפי השמועה למדנו שאין הקב"ה מעניש את החייב כרת רק אחר עשרים שנה, הרי שתקע רבינו דין זה ליתד נאמן בהוראה, ומכאן ראיה למ"ש במאמר אגרת בקורת דהך דאין למדין מאגדה ומדרש רק אותן שדרשו ברבים. אבל משאר הגדות למדין, ומפני זה כיון דגם אגדה זאת לא באה בדרך ילמדנו לדרשה ברבים, לכן קבע רבינו מסמורת בהוראה זאת, ועיין רמב"ם פרק ב' מהלכות רוצח ה"ג שהעתיק שמה להלכה הדרשה. להורג עצמו, ולמוסר חברו לפני חיה, ולשוכר אחרים להרוג חברו, מקרא דאת דמכם לנפשותיכם אדרוש - ומרן לא הערה המקור: ונמצא אות באות בבראשית רבה וקבע רבינו זאת בספרו להלכה ג"כ מטעם זה:

[^2] *הגה* ודע כי דברי רש"ל תמוהים מכל צד אפילו נחליט כשיטתו דגם בכרת דעשה יש בו לאו ואזהרה מ"מ זה דוקא לישראל אשר מצינו אצלו אזהרה ולא ענש אא"כ הזהיר ועיקר אזהרה למלקות מטעם התראה הוא, עיין פי' המשנה להרמב"ם רפ"ג דמכות דלאו שניתן לאזהרת מיתת בית דין אין לוקין מפני שאין עונשין אא"כ מזהירין, ולאו זה לא בא למלקות רק לאזהרה על המיתה, לפיכך לא נעניש רק אחר התראה ע"ש ראינו דאזהרה משום התראה הוא ועיין (מכות י"ג ע"ב) דמפ"ז לקו לר"ע על לאו שבכרת ול"א אזהרה לכרת אתי, כמו בלאו שניתן לאזהרת מיתת בית דין דאין לוקין משום דאזהרה למיתה אתי, ומשני הש"ס עונש כרת אין צריך התראה דהרי פסח ומילה וכו', הרי דפסח באזהרה וסיים בהתראה ועיין ספר המצות שורש י"ד. וא"כ בב"נ דקי"ל פרק יו"ד מהלכות מלכים דאין צריך התראה, והטעם דלא מצינו בתורה אזהרה על שבע מצות ב"נ. ועיקר חיובם בז"מ אינו רק הלכה מפי הקבלה כמ"ש הרמב"ם רפ"ט מהלכות מלכים ומפ"ז פשיטא דאין צריך התראה כיון שאין זכר אזכרה אצלם, ורק רמזים רחוקים יש בתורה ואם כן דברי רש"ל על מצות מילה לב"נ אמורים, ומנ"ל לרש"ל דכיון שיש במילה כרת יש אזכרה ג"כ, דהרי ב"נ אחר שאין צריך התראה הה"ד דאזהרה המורה על התראה אינה נחוצה אצלו, וא"כ אין במצות מילה רק ק"ו לבד וצ"ע וביותר צ"ע דבריו אף דנחליט ב"נ נצטווה על מצות מילה מכל מקום כרת אשר נאמר במילה רק לישראל נאמר אחר מ"ת ולא לב"נ ונכתב במקומו דאם נאמר דגם עונש כרת על מילה קודם מ"ת נאמר, א"כ מדוע כתב הרמב"ם פ"י מהלכות מלכים לענין בני קטורה אף על גב דנתחייבו במילה מכל מקום הואיל ונתערבו היום אין ממיתין אותם אם לא מלו ע"ש, ועיין דברי מרן הכ"מ והמ"ל שם ובתשובות שאגת אריה סימן מ"ט ת"ל דאין אפשרות עונש מיתה לבני קטורה על זדון מילה שהרי נאמר בתורה בפירוש עונש כרת, והוציאה עבירה זאת מעונשי ב"נ דנתחייבו מיתת סייף, א"ו דעת כל הנהו גדולים דעונש כרת אשר נאמר בפ' לך לא נאמר רק לישראל ולא לב"נ. ובני קטורה שנתחיינו במילה ונשתנו בזה משאר ב"נ מכל מקום לענין העונש השוו היכי דעברו נענשו במיתה, ומפ"ז חפשו בבני קטורה טעם אחר לפטור ממיתה מפני שנתערבו ואין חייבין מפני הספק, ואם כן איך עלה ע"ד רש"ל דאזהרת כרת דמילה גם לב"נ נאמר. אחר שכרת ל"נ לב"נ כלל וצע"ג:

[^3] *הגה* ודברי תר"י תמוהים באין פותר אותם, וע"כ ט"ס נפל בדבריהם ואין בידי לכווין, א' מ"ש דבשאר כריתות מצינו דהעמידו דבריהם במקום כרת, קמ"ל גבי פסח לא העמידו דבריהם ותמוהים דבריו מאוד דהרי הזאה וערל שהעמידו דבריהם במקום כרת (יבמות צ' רע"ב) כרת דפסח הוא, ומה שסיים דכל הכריתות ישנן בלאו משא"כ פסח, הנה נהפוך הוא דאדרבא משום שיש בו לאו חומר יש בו יותר ולקו ויש בו קרבן, ואיך חומרו קולו שיוכלו עי"ז להעמיד דבריהם במקום כרת, ואפשר כיון דיש אופן דעל ידי מלקות נפטר מכריתות חשוב לתר"י איסור קל, אולם מ"ש רק בשאר כריתות העמידו דבריהם במקום כרת ולא בפסח צע"ג, דהוא נגד המבואר דבפסח העמידו דבריהם נגד כרת והש"ס לא קאמר רק באונן לא העמידו דבריהם וע' (זבחים צ"ט ע"ב)וצע"ג:

[^4] *הגה* ול"נ דבלא"ה קו' הח"צ לק"מ דהנה התו' ריש יבמו' ד"ה ואחות אשתו, הקשו דנפלה ליבום כשהיא נדה לא תתייבם לעולם שא"א קורא בשעת נפילה יבמה יבא עליה. ותי' דדוקא היכי שאין אני קורא בשעת נפילה מחמת איסור עריות, שעומדת באיסור על היבם טפי מאדם אחר, אבל נדה לכ"ע אסורה בנדתה ואסורה לכל עולם שוב ל"ש סברא זאת, ואם כן בנ"ד דהיא גם כן אנינה ואסורה להנשא אז לכל העולם, מפני שאסורה בשמחה, ובפרט דהוי חופה שאינה ראויה לביאה ואונן אסור בתשמיש דבר תורה, עיין ר"ן פ"ק דכתובות סוגי' דמת אביו של חתן עיין שם ואם כן איננה ראויה להנשא לשום איש בעולם ברגע הנפילה, ול"ש באופן זה הדין כל שאינה ראויה בשעת נפילה אינה מתיבמת לעולם. ועוד י"ל דקי"ל (קדושין דן ס"ב) כל שבידו לאו מחוסר מעשה, והתוספות ריש גיטין הקשו דאיך ילפינן ע"א נאמן באיסורין מן וספרה לה, והרי גבי נדה אתחזיק איסורא, ותי' שאינה בחזקת רואה כל שעה וגם בידה לטבול, ופי' מהרש"א דהיכי ששופעת א"כ לא הוי בידה לטבול, ומ"מ לא הוי איתחזק כיון דלא תראה לעולם הוי כמחוסר זמן דלא מקרי מחוסר מעשה דזמן ממילא קאתי, ועיין (זבחים י"ב ע"א) מחוסר זמן לא הוי דחוי ועיין (פסחים צ' ע"ב) שמשא ממילא ערבא ולא מקרי מחוסר מעשה, ומפ"ז אף בששופעת לא מקרי אתחזיק איסורא, ומפני העדר הטבילה, א"כ בידה לטבול, ובנ"ד גם כן עד כאן שייך כל שאינה ראוי' בשעת נפילה שוב אינה מתייבמת, היינו באיננה ראוי' לגמרי מצד איסור עצמי, משא"כ הכא מיד שעבר היום הוי אנינות לילה, מכ"ש יום שלאחריו, אינה לכ"ע רק מדרבנן, ואפילו תאמר דזה דוקא לענין קדשים, מכל מקום בידם לקברו ומצוה גם כן לקבור המת, וע"י המצוה שוב לא מקרי מחוסר מעשה, כמ"ש (נדרים נ"ט ע"א) נדרים מצוה לאתשולי ומפ"ז הוי דבר שיש לו מתירין ולא מקרי מחוסר מעשה, וג"כ כאן ל"מ עי"ז א"ר לנפילה משום העדר הקבורה דבידו הוא וראי' לזה דהנה (יבמות ך' ע"א) מקשה הש"ס על מתני' דאלמנה לכהן גדול דאינה מתיבמת, קא פסוק ותני ל"ש מן האירוסין ל"ש מן הנשואין, בשלמא מן הנשואין עשה ול"ת היא ואין עשה דוחה ל"ת ועשה, אבל מן האירוסין יבא עשה וידחי ל"ת וקשה לשיטת הרמב"ם פרק י"ז מהלכות איסורי ביאה הי"ג דכ"ג אסור לישא שתי נשים דכתיב אשה ולא שתים, ועיין פ"ה מהלכות כלי המקדש ה"י א"כ למה לא מסיים הש"ס ג"כ הך פסוק ותני ל"ש יש לו אשה אחרת ל"ש אין לו אשה אחרת, דביש לו אשה אחרת ג"כ ל"ש יבא עשה וידחי ל"ת, דהרי אם תתייבם יהיה נוסף על הל"ת ג"כ עשה דאשה אחת ולא שתים, וא"ל דהרי בידו לגרש אשתו הראשונה וליבם הזקוקה, דז"א כיון דלא היתה ראוי בשעת נפילה שוב אינה מתיבמת, א"ו הן הן הדברים שאמרתי למעלה דכל דבר שאינו אסור איסור עצמי, ואפשר לסלק האיסור ל"מ דחוי דכל שבידו לא הוי דחוי, וכן יבם קטן גם כן תלה בזמן, וכן נפלה יבמה לפני כהן גדול, אפילו היה לו אשה אחרת מכל מקום בידו לגרשה (כתובות נ"ט ע"א) דבידו לגרשה מקרי שפיר בידו:

[^5] *הגה* הנה קו' זאת יש לתרץ באופן אחר דאע"ג דמ"ע דפסח בזמנו אל"ת מ"מ א"א ללמוד מיני' לשאר מ"ע, דבלא"ה התעורר הרב חות יאיר סימן ט' בשם הב"ח וכן בשו"ת תפארת צבי חיו"ד סימן נ"ז דאיך קרי הש"ס ברכות קבורת מת מצוה כ"ה לחוד הרי ג"כ הוא מ"ע של תורה, כמו דדרשי' (סנהדרין מ"ו ע"ב) מנין לקבורה מה"ת שנאמר כי קבור תקברנו, ובעיית הש"ס אם קבורה משום בזיוני או כפרה אינו רק לר' שמעון דדריש דרשה זאת והוא דריש טעמי' דקרא, וא"כ אין ללמוד מקבורת מ"מ דג"כ מ"ע יש לכ"ה לחוד, וצ"ל אחר שאין עשה הקל דוחית עשה חמור (פסחים נ"ט ע"א) דרק עשה דפסח דיש בו כרת דוחית לעשה דהשלמה, אבל עשה שאין בה כרת א"ד לעשה שיב"כ, ודייק הש"ס שפיר דע"כ משום כ"ה לחוד נדחה פסח מפני מת מצוה, דאי מפני מ"ע דקבורה, איך אלים מ"ע דקבורה לדחות עשה דפסח שהוא בכרת, ועיין ת"צ שכתב גם כן כן, וא"כ א"ש דאם אמרת דכרת יש ל"ת בשני אפילו הזיד בראשון א"כ לא נשאר רק עשה דפסח בזמנו, ולא הוי רק עשה גרידא וזה אפשר דנדחה מפני עשה דקבורה דהוא גם כן עשה ולא מפני כ"ה לחוד ואתי שפיר שיטת הר"ח והצל"ח ונכון:
<h3>סימן ב</h3>
% סימן ב

*הנה* שיטת הרדב"ז מובא בתשובת חכם צבי סי' ק"ו היכי דאחד היה חבוש בבית האסורין, ונתנו לו רשות לצאת פעם א' בשנה, כיון דקי"ל אין מעבירין על המצות ומצוה שבאה לידך אל תחמיצנה, אין חילוק בזה בין קלה לחמורה ועושה מה שבא לידו ראשון, אף שעי"ז יוכל להיות נמנע מעשיות החמורה, וקשה לשיטתו למה לי ולאחותו דמטמא למת מצוה ת"ל דפוגע תחילה במ"מ ומצות קבורה ג"כ מ"ע הוא כמ"ש, א"כ אין מעבירין על המצות אף קלה נגד חמורה, וא"ל דהרדב"ז לא מיירי רק דהחמורה אינה ודאית משא"כ כאן ברור הוא שיהי' נמנע עי"ז מעשיות החמורה, אלא שמצאתי שיטת הרדב"ז מבוארת ברש"י (סוכה ד"ה ע"ב) ד"ה שחל כ' בזה"ל שנטמאו למתיהם ז' ימים לפני פסח, אע"פ שטומאה זאת מעכב על ידו מעשיות הפסח, אלמא מצוה קלה שבאה לידך א"צ לדחותה מפני החמורה העתידה לבא ע"ש, הרי שמבואר בפירוש כרדב"ז ותמיהני על הח"צ שרצה מתחילה לדחות הרדב"ז ונעלם ממנו במחכ"ת כי דעת רש"י ברורה כרדב"ז, הן אמת לפי מה שראיתי ברדב"ז עצמו ח"ד סי' י"ג השאלה תסובב על איש א' שהשיג רשיון מהגמון לצאת רק פ"א בשנה ונשאל איזה יום בשנה יבחר א"כ אין ראי' מסוגי' דסוכה הנ"ל, דשם מקדימו עכ"פ מצוה אחרת משא"כ כאן בידו לבחור, אבל לפי מה שמפלפל הח"צ דגם במקדימו הקלה סובב והולך ספקו, ולדבר זה יש ראיה ברורה משיטת רש"י הלזו שמפרש כן דברי הש"ס, וגם נפשט מכאן ספקו של הרדב"ז מובא ביד מלאכי ח"ג סי' ד' אם הך דינא דאין מעבירין על המצות הוא ד"ת או רק מדרבנן, והנה במכילתא פ' בא דרשו מדכ' ושמרתם את המצות אל תהי קורא את המצות רק המצות, וע' רש"י ותוס' (מגילה ז' ע"ב) ובאמת כל הדרשות בלשון אל תקרי הנדרש מזה אינו רק מדרבנן, כמו שאמרו ירושל' ספ"ד דנזיר דמאן דס"ל אין שחיטה לעוף מה"ת דכ' ~וישחטו~{וישטחו} להם שטוח וישחטו להם שחוט, וראינו דדרש זה בלשון א"ת קרי לי' הירו' אין שחיטה לעוף מחוורת ד"ת, ובמ"א הארכתי בזה אולם מדברי רש"י כאן מוכח דד"ז הוא מה"ת שראינו שטמאו עצמם למת מקודם אע"ג דנמנעו עי"ז מעשיות פסח מפני דאין מעבירין על המצות וצע"ג על הרדב"ז גם בזה:

*אכן* רומיא דש"ס (זבחים ק' ע"א) דרמי ברייתא דלאחותו דאין מטמא לקרובים על הך דיוסף הכהן דטמאוהו בע"כ ע"פ ק"ל, די"ל דכאן כיון שהולך לשחוט פסחו א"כ פסח מקדמו מקרי אבל בלא הכין עצמו א"כ ט"ק מקדמו, וי"ל דזה הוא באמת כוונת הש"ס דקודם מצות א"כ טמאת קרובים מקדמו שוב אין מעבירין על המצות, ואחר מצות א"כ פסח מקדמו דלאחר חצות חל חיוב דק"פ, והא דמסיק הש"ס אידי ואידי לאחר חצות כאן כר"ע דלה יטמא מצוה כאן כר"י דרשות, קשה לכאורה נהי דלה יטמא מצוה ומ"מ אין מעבירין על המצות אפילו קלה נגד חמורה מכ"ש כאן דפסח שהוא בכרת מקדמו, והנה ראיתי דרש"י הרגיש בזה, וכ' דטומאת קרובים אין לו תשלומין משא"כ בפסח כיון דנטמא כ' התורה תקנה בפסח שני, ואולם עדיין צ"ע דהרי פסח בזמנו עכ"פ עשה הוי, ואיך אלימי עשה דט"ק לדחות ובפרט דפסח מקדמו, וראיתי בתוס' שם שהביאו לשון רש"י ואח"ז כ' דלא דמי להך (פסחים נ"ט ע"א) דאמרינן עשה דפסח שיש בו כרת דחי לעשה דהשלמה, ולא כ' הטעם מדוע לא דמי להך דהתם, וא"ל דכוונת התוס' דשם גם בפסח שני יהי' נדחה עשה דהשלמה, דהרי גם פ"ש נשחט אחר תמיד, אבל כאן עשה דטומאת קרובים לא תהיה בפסח שני, ומפ"ז דחי ט"ק לפסח בזמנו, ואולם גם מחוסר כפורים נזכר שם בפסחים דדחי לעשה דהשלמה ושמה אם ימתין לפ"ש לא היה אז מחוסר כפורים וס' רס"ק אין ת"י - ואיך פשיטא כאן דט"ק דחי לעשה דפסח בזמנו:

*לכךְ* נ"ל כוונת רש"י ותוס' עד"ז דכבר ידוע שיטת רמב"ן בינוקא דאשתפך חמימא דמלין אותו בשבת, משום דאין למצוה רק מקומה ושעתה לע"ע עומד לפניך מצות מילה קום מל ואף שאח"ז יצטרך לחלל שבת בהכנת חמין, הנה ג"ז היתר הוא אחר שמל משום דהוא פקוח נפש, ע' ר"ן שבת פ' ר' אליעזר ושיטה מקובצת פ"ק דביצה עכ"פ דעת רמב"ן דאין משגיחין על העתיד להיות אח"כ, אחר שע"י העשיה של עתה גם המעשה העתידה לבוא תהיה מותרת ע"פ ד"ת, ואע"פ שאסור להתנות על חילול שבת ורק היכי שאירע חולה שיש בו סכנה במקרה אז מחללין, אבל לגרום חולה שיש בו פ"נ אסור, מ"מ כאן נכנס בהיתר דהתורה התירה מילה בשבת ע"ש, ועתה גם בנ"ד בשעה שמטמא עצמו ומקיים מ"ע דלה יטמא עדיין לא דחי לפסח, ומיד שנטמא כבר הוא במעמד זה אשר התורה התירה בתקנה דפסח שני, וכמו שמותר למול אע"פ שאין לו חמין ויודע שיצטרך לחלל שבת בהכנת חמים, כן גם כאן מותר לטמא עצמו ולגרום זמן היתר אשר התורה כ' באופן זה תקנה דפ"ש, משא"כ בעשה דהשלמה נדחת מפני פסח דלא יצא לזמן היתר בודאי עשה דפסח דחי לעשה דהשלמה משום דעשה דפסח עשה אשר שייך כרת, אבל כאן נכנס בהיתר מפני מצוה דט"ק ומיד שנטמא הנה הוא במעמד שהתורה התירה שימתין לפ"ש [^1]:


[^1] *הגה* ובחי' הבאתי ראי' להחזיק שיטת הרמב"ן ולדחות שיטת רז"ה מש"ס (יבמות פ"ט ע"ב) דמקשה הש"ס אם אין כח ביד ב"ד לעקור דבר מן התורה בקום ועשה, א"כ קדושי קטנה למה בעל יורש אותה הרי אין הקדושין רק מדרבנן, ואיך עקרו הירושה מקרובים ומשני הש"ס בדבר שבממון הפקר ב"ד הפקר, ומקשה הש"ס איך בעלה מטמאה לה אם הוא כהן הרי הקידושין רק מדבריהם ובטלו קדושת כהן שהוא מה"ת בקום ועשה, ומשני הש"ס כיון דאין קרובים יורשים אותה הוי כמת מצוה דקרי לי' ולא עני מקרי, מפני שאין רוצים לטפל בקבורתה מפני שאין יורשים אותה ע"ש, אולם קשה דהרי עיקר שנעשה מת מצוה נסתבב רק ע"י מניעת הירושה מהקרובים, ואיך שייך לגרוס מת מצוה, ורק היכי שבא ע"י מקרה והזדמן אז הותר הוא לטמאות למ"מ, אבל שיעקרו חז"ל ירושת הקרובים ועי"ז יגיע עקירת דבר מה"ת בק"ו באיסורים אין כח בידם להתנות, אבל לשיטת הרמב"ן ניחא כיון שאין למצוה רק מקומה ושעתה הנה גם כאן תחילת תקנתם היתה בירושה לבד ובדבר שבממון הפקר ב"ד הפקר ויש כח בידם ע"ז, וכיון שתקנו כן הנה ממילא נסתבב מת מצוה כיון דאין הקרובים יורשים אותה ואין זה מקרי מתנה לעקור דבר תורה כיון שגרם לדבר היתר, דלא הביטו רק על ההוה ושוב העתיד מותר אע"ג דלא בא במקרה רק ע"י גרם ממעשה הקודמו מ"מ אינו מזיק כיון שנכנס ברשות ובהיתר וזה ראי' נכונה לפענ"ד, וע' שיטה מקובצת (כתובות ג' ע"ב) בקו' הש"ס דנדרוש להו דאונס שרי, דאע"ג דבתולה נשאת ליום רביעי אינה רק תקנתא דרבנן, ואם תנשא בג' לא יצטרך לבא לידי היתר דאונס, וא"כ אנו גורמים האונס במה שרצונינו להחזיק התקנה, ואף דאונס בישראל משרי שרי רק היכי שבא במקרה, אבל היכי שיש דרך נכון להפטר, אין גורמים את האונס וא"כ איך מקשה הש"ס בפשיטות שתתקיים התקנה ותנשא בד' ונדרוש להו דאונס שרי, והטעם ע"י עד"ז כיון שתקנת חכמים היתה בפ"ע טרם היתה הסכנה מפחדת שתבעל לטפסר, א"כ מקיימים תקנתם תמיד ואם נסתבב עי"ז אונס ג"ז אינו מזיק כיון שאין לך רק מקומה ושערה ונסתבב היתר ע"פ התורה, וע' שו"ת כנסת יחזקאל סי' ט"ז מה שפלפל הרבה בשיטת רז"ה ורמב"ן להחזיק ג"כ בסברת רמב"ן, ומה שמחלק הר"ן דוקא בנכנס למצוה גדולה כמילה אז שייך אין למצוה רק מקומה ושעתה, משא"כ שמחת יו"ט דאיננה מצוה כ"כ ומפ"ז לא התירו לשחוט ביו"ט על סמך שידחה אח"כ מ"ע דכיסוי את ל"ת דיו"ט ע"ש, והגאון בעל ישועות יעקב פלפל הרבה מאוד בזה ואכ"מ, רק דבר א' י"ל לעורר כאן ע"ד הטו"ז יו"ד סי' קי"ז שהתיר לנחור בעל חיים, כיון שמעלה בדמים את העור עי"ז וליכא בל תשחית ואח"כ מותר למכור הבשר דהוי כנזדמנו לו ואע"ג דכאן גורם שיהי' נזדמנו, הביא ממרחק לחמ{ו} ומהך דפ"ב דברכות אנן מתחילינן כיון דמתחילין במערבא וכיון שהתחיל גומר, והרואה עומד משתאה מה ענין ברכות לאיסור והיתר, אולם שיטת הרמב"ן הלז היא סיוע שיש בה ממש לענינו של הטו"ז, כיון דנכנס בהיתר על דעת שיועיל לעור, א"כ הוי שפיר נזדמנו לו, ואין לך רק מקומו ושעתו, ואין משגיחין במה דגורס שיהיו מקרי נזדמנו, כיון שהתחיל בהיתר, ודעת רמב"ן מובא טוא"ח סי' רמ"ח דמותר להפליג בספינה קודם שבת מפני שמפליג בהיתר, לא מקרי כאלו התנה על חילול שבת בפקוח נפש אע"ג דקרוב הדבר שיארע סכנה, ורז"ה חולק גם שם ומכאן ראי' שלא כדעת הר"ן בשיטת רמב"ן דוקא בנכנס למצוה גדולה כגון מילה אז אין משגיחין על העתיד, אולם בהך דמפליגין בספינה אינו רק דבר רשות ובכ"ז התיר הרמב"ן, ומ"ש הגאון בעל ישועות יעקב דוקא לענין פקוח נפש התיר משום דהתיר שבת אצל פ"נ אבל בשאר ענינים אסור לגרוס דבר היתר, אולם מהך דיבמות וריש כתובות שהבאתי מוכח דאף בשאר ענינים אין לך רק מקומה ושעתה של המצוה אף שדבר זה יגרוס אח"כ עקירת ד"ת אין בכך כלום:
<h3>סימן ג</h3>
% סימן ג

*נחזור* לדברי אבודרהם שמסתפק במצות שחיטה אם מ"ע וזבחת א' הוא עם לאו דנבלה, או דענינים נפרדים הם ומ"ע דשחיטה קאי שלא ינחור בזמן שהיה בשר נחירה מותר לישראל, ולא היתה עשה וזבחת נוהג, ובכ"ז היתה נבלה נוהג במתה מאליה כן הוא תוכן שיטת הראב"ד, אולם בעיקר הספק נמצא אצלנו פלוגתא בזה תוס' (שבועות ך"ד ע"א חולין ל"ז ע"א ודף ק"כ ע"א) ותוס' ביצה ר"פ המביא, אם גם בנבלה נוהג איסור שאינו זבוח, וראיתי דעת הרא{"}מ הובא ברא"ש פרק בתרא דיומא לענין חולה אם שוחטין עבורו בשבת או נותנין לו נבלה, וכ' דע"כ פ"נ הותר כמו יו"ט לצורך אוכל נפש, ושם ע"כ אי אפשר לומר משום עשה דשמחת יו"ט דחי לעשה ול"ת דלא תעשה כל מלאכה, דהרי שחיטת עכו"ם איננה רק לאו לבד ומדוע נחלל יו"ט עשה ול"ת ע"י שחיטה, יצוה לעכו"ם לשחוט דאינה רק לאו דנבלה לבד, ואס"ד דנשחט שלא כמצותו הוא ג"כ בכלל עשה דוזבחת א"כ היכי קאמר דנחירת עכו"ם אינו רק לאו לבד הרי גם בנחירת עכו"ם עשה ול"ת היא, א"ו דעת הר"מ דבנחירה ליכא רק לאו דנבלה לבד, ומזה השבתי על חכם אחד שהוכיח מלשון הרא"ם סוגיא דמאכילין אותו הקל הקל, שהביא נבלה ושביעית מאכילין אותו שביעית, ובש"ס (יומא פ"ד ע"א) לא נזכר רק טבל ושביעית אבל לא נבלה ושביעית והרב בעל תויה"כ רצה להוכיח מזה דעשה חמור מל"ת ובנבלה ושביעית מאכילין אותו נבלה, כיון דשביעית בעשה היא חמור מנבלה, משא"כ טבל הוא מיתה בידי שמים וחמור מעשה, משא"כ הרא"ש ס"ל כשיטת התוס' דגם בנבלה איכא עשה שאינו זבוח, ומפ"ז כתב דנבלה חמור משביעית דאינה רק עשה לחוד ונבלה עשה ול"ת הוא, אולם נעלם ממנו דברי הרא"ש במקומו שהביא דברי הר"מ בסתם דשחיטת או נחירת עכו"ם אינה רק בלאו לחוד: ומה שרצ' לחדש הרב פרי מגדי' בהקדמתו לה' שחיט' דעל עשה וזבחת עובר גם על פחות מכזית כיון דלא נזכר בו לשון אכילה ע"ש, א"כ לפ"ז אין מאכילין אותו נבלה ולא טבל הרי בטבל אינו עובר רק בשיעור כזית, משא"כ בנבלה עובר על כל משהו ומשהו על עשה וזבחת וכמ"ש הר"ן דמותר לשחוט בשבת עבור חולה ולא להאכילו נבלה, משו' דבנבל' עובר על כל כזית וא"כ הכא עובר על כל משהו בעשה וזבחת, וכן השבתי על דעת חכם זה שחידש דשביעית ג"כ עובר על כל משהו ומשהו א"כ מדוע טבל ושביעית מאכילין אותו שביעית הרי טבל צריך כזית דוקא, ואולי צריך לומר דהש"ס מיירי בנבלת עוף דדעת פרי מגדים דבעוף לא שייך עשה וזבחת, ואינו רק לאו לחוד וטבל חמור מיני':

*אולם* מלשון התוס' (חולין ל"ג ע"א) ד"ה בשחיטה תליא מלתא שכ' בחיה ועוף איכא בישראל עשה וזבחת, ומפ"ז לא שייך מי איכא מידי מוכח דלא כשיטת הפ"מ, וכן קשה מש"ס (חולין ק"ך ע"א) ד"ה נבלה לא אתי מיני' שכן לא היתה לו שעת הכושר, שכ' אע"ג דבחיי בהמה לא היה איסור נבלה ומ"מ היה אסור משום אבר מן החי למ"ד לאברים עומדת ולמ"ד לאו לאברים עומדת איכא איסור שאינו זבוח ע"ש, והרי בנבלת עוף טהור מיירי התם, וליכא איסור שאינו זבוח לשיטתו, וגם קאי שם אליבא דר"ל דס"ל (חולין ק"ב ע"א) בהמה בחיי' לאו לאברים עומדת, ובלא"ה קשה דקאי אליבא דר"ל דס"ל (נזיר ך"ט ע"ב) אין שחיטה לעוף מן התורה וליכא בל"ז עשה שאינו זבוח בעוף:

*וכבר* שאלני כיוצא בזה הרב המופלג מוהר"ר שמעון אויש נ"י מפראג בשם מחו' הגאון מוהר"ר זאב האמבורגר מפירדא, הא דקאמר הש"ס (חולין ק"ך ע"א) מה לנבלת עוף טהור שכן הותר מכללו אצל חטאת עוף שנאכל מליקה לכהנים, והרי לשיטת ריש לקיש קיימינן שם דסבירא ליה בנזיר אין שחיטה לעוף מן התורה, וא"כ לא אשתרי נבלה לכהנים דהרי מליקה הוא בעוף וליכא נבלה בעוף לר"ל, וביותר קשה על התו' בחולין ל"ג שכתבו בס"ד דלר"ל דס"ל ח"ש מותר מן התורה ליתא להך דינא דמי איכא מידי, והרי לר"ל דס"ל אין שחיטה לעוף מה"ת, בלא"ה תירוצם דלישראל אסור משום אינו זבוח לא שייך אצלו דהרי בעוף ליכא עשה וזבחת, וע' כרתי ופליתי יו"ד סי' ס"ב וביד המלך פרק ט' מהלכות מלכים שהתעוררו בזה, והנה הרב מוהר"ר שמעון הנ"ל נסתפק אם גם לר"ל שייך הך סברא דעל עשה וזבחת עובר בכל שהוא, לשיטת הפ"מ שזכרנו, ואפשר לר"ל ג"כ הדין כן אע"ג דס"ל חצי שיעור מותר מה"ת, היינו דוקא משום דאכילה כתיב בי' ובכזית משמע, משא"כ בעשה וזבחת דלא נזכר לשון אכילה א"כ ר"י ור"ל שווין בזה, דעובר בעשה על כל משהו ומשהו, אף שלכאורה מסוגיות הש"ס ריש פרק בתרא דיומא לא משמע כן, דמקשה הש"ס בפשיטות הניחא לר"י אלא לר"ל מאי איכא למימר, והרי מח"ש ביו"כ מיירי וביו"כ דלא נאמר לשון אכילה אפשר דמודה ר"ל דח"ש אסור מן התורה, ואפשר לומר דהיה נודע למסדרי הש"ס דעת ר"ל דביו"כ ס"ל ג"כ דח"ש מותר דאל"כ מדוע הוצרך ר"ל (יומא פ"א ע"א) מ"ט לא נאמר אזהרה בעינוי היכי לכתוב לא יאכל אכילה בכזית משמע ופירש"י משא"כ יו"כ צריך כותבת משום דכתיב לא תעונה - בבבלי קצרו בדברי ר"ל אולם בירושלמי מבואר לשון ר"ל בזה"ל מאי הו"ל לא תאכל כל אכילו' שבתורה בכזית וכאן ככותבת עכ"ל הרי שמבואר כן בלשון ר"ל בעצמו, וכבר כתבתי באגרת בקורת בשם רבינו יהונתן דכל דברי ר"י ור"ל בבבלי מועתקים מן הירושלמי והתם עיקר - עכ"פ למה הוצרך ר"ל לבוא מטעם דאכילה משמע כזית ויו"כ דינו ככותבת, ולמה לא בא ר"ל מטענה אחרת אי הוה כתיב לא תאכל היה מותר חצי שיעור אבל עתה דכתיב לא תעונה ולא נזכר אכילה שוב גם ח"ש אסור, וע' שאגת אריה ה' יו"כ סי' ע"ו, א"ו דר"ל ס"ל גם ביו"כ חצי שיעור מותר והטעם כיון דביתובי דעת תליא א"כ בבציר משיעו' זה לא מיתבא דעת אבל בשאר איסור עשה, ולא נכתב אכילה ולא תליא ביתובי דעת ג"כ אפשר דצדקו דברי הרב מוהר"ש ה"ל דגם ר"ל מודה דח"ש אסור בעשה וזבחת: והנלע"ד ע"פ הנחה זאת ליישב כל הסוגיא דהנה עוד התעורר הרב מוהר"ש בשם הרב הגאון נו"ב, דמאי מקשה הש"ס לר"ל דס"ל מצות חינוך בעלמא איך אכיל כהן מליקה, והרי לר"ל משכחת דיאכל הכהן ציפרי נזיר פחות פחות מכשיעור דשוב ליכא איסור תורה: [^1]

*והנה* רש"י (חולין כ"ח ע"א) ובתוספות (חולין כ' ע"א) ד"ה אלא כתבו אף למ"ד אשל"ע מן התורה מ"מ נבלה או טרפה או לא החזיר סימנים אחורי עורף בודאי אסור לכ"ע, שאין כשר בעוף רק נחירה בסימנים, וע' רש"י דכתיב ושפך מורה שבנחירה בסימנים מתכשר, וכל זמן דלא נחר הסימנים כדינו אסור בעוף כמו בבהמה ע"ש - והא דכ' רש"י שבת ס"פ ר"ע דחגבי' כיון דלא כתב שחיטה אצלם ליכא גבייהו איסור אבר מן החי היינו משום דבחגבים לא מצינו אצלם ל' ושפך אבל בעוף כיון דכ' ושפך נחירתו זו היא שחיטתו ובהעדר נחירה בסימנין הוא נבלה וטרפה ואמ"ה כמו בלי שחיטה - ומפ"ז הבנתי לשון התוספות (נזיר כ"ט ע"ב) דהקשו לר"ל דהא אכיל כהן טריפה דהרי נשבר המפרקת קודם המליקה ולכאורה מאי קו' הרי נבלה חמור מטרפה, אבל לפי הנ"ל ניחא דקושית התוספות הוא, דעל טרפה ל"ש תי' דקסבר ר"ל אין שחיטה לעון מה"ת, דנהי דס"ל כן מ"מ מודה ר"ל דטרפות ישנו בעוף כמ"ש התוספות (חולין כ'), וא"כ אינו מועיל כלל מה דא"צ שחיטה, דמ"מ נעשה טריפה קודם הנחירה וע' תוספות שם ובתוספות (מנחות מ"ה ע"א) רמזו לזה ג"כ, דאף למ"ד אשל"ע מן התורה מכל מקום שייך הך תי' דרבינא דה"א דכהנים כיון דאשתרי מליקה גבייהו, אע"ג דלא אשתרי נבלה דהרי אשל"ע מן התורה, מ"מ זה הוא אם המליקה איננה רק מעשה נחירה לבד ומועיל זאת להכשירה לישראל לשיטה זאת, משא"כ בלא החזיר סימנים אחורי עורף נעשה נבלה מצד אחר, טרם בא היתר נחירה ואיסור זה שייך ג"כ בעוף אף לר"ל ומפ"ז ה"א דכהנים נשתנו בדיניהם אחר שמותרים במליקה דמצותו בשבירת שדרה ומפרקת:

*ועפ"ז* מיושב מה דקשה לי לשיטת הרמב"ם דבהלכה למשה מסיני לא שייך מחלוקת והארכתי בזה בספרי באבר תורה שבעל פה, א"כ היכי קאמר הש"ס (חולין כ"ח ע"א) מאן תנא דפליג על ר"א הקפר רבי הוא, דתניא וזבחת כאשר צויתיך מלמד שנצטוה משה בע"פ על רוב א' בעוף וכו', וכיון שהיה לו לרבי קבלה שנצטוה משה בע"פ, איך שייך דר"א הקפר יחלוק ע"ז, וע' כריתי ופלתי סימן כ"ט שכתב כיוצא בזה, אבל לפי מ"ש ניחא דבאמת שניהם מודים דהיתה הלכה מסיני על רוב א' בעוף, אולם לר"א הקפר באה הקבלה על נחירת רוב א' ולרבי על שחיטת רוב א': [^2]

*והנה* לסברא זאת דגם לר"ל צריך להיות עכ"פ נחירה בסימנים, לפ"ז יצדקו דברי התוספות שהבאתי דגם לר"ל שייך באמ"ה איסור שאינו זבוח דאע"ג דס"ל אשל"ע מה"ת מכל מקום צריך נחירה ובאמ"ה נחסר מעשה נחירה ואסור לר"ל כמו לדידן, והנה החילוק בין וזבחת להך קרא דושפך דוזבחת הוא מ"ע מיוחדת על הכשר המאכל לאכילה, אם כן בודאי בהעדר הזביחה עובר על כל משהו על עשה זאת כשיטת הפ"מ, משא"כ ושפך איננה מצות מיוחדת על אופן תיקון לאכילה, רק עיקר הקרא למצותו בא על ענין הכיסוי שאם הדם בשפיכה צריך כיסוי משא"כ נחירה, ע' (חולין פ"ה ע"ב) צא נחור אמר לי' ע"ש ואופן התיקון דנחירה אינו נשמע רק מסיפור הענין, בודאי למ"ד אשל"ע מן התורה אינו תורה הקרא רק דאם בא בשר בשפיכה ניתר ואם לאו לא ניתר והוי אמ"ה כמקדם, אבל פשיטא דלא שני משאר איסורים וצריך דוקא כזית, ועתה ניחא סוגי' דנזיר דעל קו' מטריפה מטעם שבירת המפרקת לא היה יכול להקשות, די"ל דאוכלו הכהן פחות פחות מכשיעור וליכא איסור לר"ל דס"ל ח"ש מותר, משא"כ מנבל' מקש' שפי' דאיכא עש' וזבחת וגם ר"ל מוד' דאסו' בכל שהו' מה"ת כמ"ש, ומשני הש"ס דס"ל אשל"ע מה"ת וליכא בעוף עשה וזבחת, ואי דהוי נבלה וטרפה מפני שבירת המפרקת, ע"ז יש תקנה דאוכל פחות פחות מכשיעור, והנה דרך אכילה זאת לא יתכן רק היכי שהוא ענין מקרה שאב הדיר בנו בנזיר, ור"ל ס"ל דאינו רק חינוך בעלמא, אבל בכל אכילת חטאת עוף מצינו סתם בכ"מ, ומשמע אפילו דרך אכילה גמורה לא הקפידה תורה ואוכל כזית כזית, וא"כ אף לר"ל איכא במליקה איסור נבל' וטרפה, מפני שביר' עצם מפרקת קודם סימנים, וע"כ דאשתרי מליקה גבייהו והתורה התירה וא"כ ניחא שפיר אף לר"ל הא דאמרו (חולין ק"ך א') נביל' הותר מכללו אצל חטאת עוף, היינו דעכ"פ הותרה נבלה ע"י שבירת המפרקת והוי נבלה אפי' אי אשל"ע מה"ת:

*ובזה* מיושב ג"כ קו' התוס' (מנחות מ"ה ע"א) דמפ"ז נאמר נבלה וטרפה לא יאכלו הכהנים משום דה"א דמותרים בנבלה משום דאשתרי מליקה גבייהו והקשו בתוס' והרי אמרינן לעיל דף ה' שאני מליקה דמצותו בכך, ומהיכי יתירו הכהנים שאר נבלו' ע"י היתר מליקה, אבל לפי הנ"ל ניח' דבאמת יש דדך אחר לאכול חטאת העוף ולא יגע באיסור נבלה, היינו שיאכל פחות פחות מכשיעור דלא עבר על איסור נבלה, ומ"מ חזינן דהתירה התורה אכילה סתם בחטאת העוף אפילו כזית, ושייך שפיר אשתרי מליקה גבייהו, ולא קשה קו' התוס' מצות בכך שאני דהרי יש כאן דרך אחר להנצל מאיסור ע"י אכילת פחות משיעור ומ"מ התירה התורה סתם, וזה תי' שייך לרבינא דאפשר דס"ל כר"ל דח"ש מותר מה"ת, וא"כ אין זה מצותו בכך אחרי שיש דרך אחר שתתקיים המצוה וינצל מאיסור, משא"כ ר' יוחנן דס"ל ח"ש אסור מה"ת וא"כ אי אפשר לחפש דרך אחר להנצל מאיסור נבלה, ושוב הוי מצותו בכך ומפ"ז קאמר ר' יוחנן התם דקרא זה אליהו עתיד לדורשו ולא ניחא לי' בתי' רבינא משום קו' התוס' דמצותו בכך שאני ונכון: ואם שהוא דרך פלפול לא מנעתי לכותבו מפני דעכ"פ זה האמ', דלר"ל מקרי נבלה התיר מכללו משום דהותר בשבירת המפרקת דהוי נבלה אף לר"ל דס"ל אשל"ע מה"ת:


[^1] *הגה* ול"נ דאין התחלה לקו' זאת דעיקר הטעם דח"ש אסור מה"ת הוא מטעם אחשבי' לדעת ח"ץ בתשובה סימן פ"ו ואכילת כל שהוא לא שמי' אכילה רק ע"י אכילתו חשבי', ולפ"ז אף אם נחליט דאכילת מצה ומרור מהני באכילה כ"ש אבל באכילת קדשים דכ' למשחה ודרשינן (זבחים כ"ח ע"א) כדרך שהמלכים אוכלים ואמרו שם דעור שתחת האלי' אינו כדרך שהמלכים אוכלים וא"כ איך יאכל אכילה במשהו הרי לא יצא באופן זה מצות אכילת קדשים, שאכילה כזאת אינו דרך אכילה לכ"א, כ"ש שהמלכים אין אוכלין אותו וח"ש שא"ל מפני דלא חשובה אכילה רק לאיסור אמרינן דאחשבי' ע"י אכילתו:

[^2] *הגה* ע' ספרי פ' בהעלותך פיסקא ויקם העם וז"ל וישטחו להם שטוח ר' יהודה אומר אל תקרי וישטחו אלא וישחטו מלמד שטעונים שחיטה, רבי אומר אינו צריך הרי כבר נאמר וימטר להם כעפר שאר מלמד שטעונים שחיטה, ולכאורה אין מקרא זה שהביא רבי שום ראיה על הכרח שחיטה לעופות, והנה לשון זה של ספרי שהובא (יומא ע"ה ע"ב) ניחא דשמה נאמר רבי אומר א"צ הרי כבר נאמר וימטר עליהם כעפר שאר ותני' וזבחת כאשר צויתיך מלמד שנצטוה משה בע"פ על רוב א' בעוף, היינו כיון דנא' וכחול הים עוף כנף הרי דהמטיר עליהם עופות וזאת ידענו מהלמ"מ דעופות טעונים שחיטה, אבל לגי' ספרי נעדר שמה ברייתא שניה דנצטוה משה בעל פה, ונעלם מאתנו הוכחות רבי שירד עם המן דבר הטעון שחיטה ונ"ל דהנה אמרינן (חולין כ"ז ע"ב) דבהמה וחיה שנבראו מן אדמה הכשרו בשני סימנים, דגים שנבראו מן המים א"צ שחיטה כלל ועופות שנבראו מן הרקק הכשרם בסימן א', ראינו משם דנחיצת שחיטה תליא בדבר שנברא מיסוד עפר, וניחא עתה ראיות רבי כיון דכ' וימטר להם כעפר שאר, ומדמה מה שירד מן השמים לעפר, א"כ טעון שחיטה מפני יסוד עפר המעורב בו, וע' ירושלמי נזיר סוגי' דאב מדיר בנו בנזיר דמאן דס"ל דרשא וישטחו וישחטו ס"ל, אין שחיטה לעוף מחוורת דבר תורה, והיינו כמ"ש לעיל לשון אל תקרי אינו רק אסמכתא, ועפ"ז נ"ל ג"כ להצדיק גירסת ש"ס (נזיר כ"ט ע"א) דאמרו שם ר"ל ס"ל כר' יוסי בר' יהודה דאין שחיטה לעוף מן התורה, ורש"י ותוספות התעוררו שמה דלא מצינן בשום מקום דר' יוסי בר יהודא יסבור אשל"ע מה"ת, אבל לפי גי' ספרי הנה ר' יהודה דריש וישטחו וישחטו, ולדברי ירושלמי דרשא זאת מורה דאינו רק מדרבנן, וא"כ תי' הבבלי וירושלמי מותאמי' דס"ל כר' יהודה דדריש בספרי וישטחו וישחטו מכאן דאין שחיט' לעוף מחוורת דבר תורה, ואל תתמה שבספרי הגי' ר' יהודה ובבבלי כאן הגי' ר' יוסי בר' יהודא מפני שמצינו שהורגלו לשנות ענינים כל ר' יהודא בשם רבי יוסי בר"י עיין ריש מגילה ונכון:
<h3>סימן ד</h3>
% סימן ד

*ועוד* האריך אבודרהם בתשובות ר"י בן פלאט והרשב"א סי' י"ח לבאר הטעם מדוע אין מברכין על נתינת צדקה ובקור חולים ודינים, דהרי גם אלו יש עליהם מ"ע מה"ת, ותירצו דאין מברכין רק במצוה שתלויה כלה ביד העושה לעשותו כסוכה וכלולב וכדומה, אבל במצוה שאי אפשר להגמר רק ע"י צירוף אדם אחר כגון צדקה שאם העני אינו רוצה לקבל הצדקה, אזי לא עשה הנותן שום מצוה וכיוצא בזה אין מברכין, ועל הדינים אין מברכין שמא לא יקבלו בעלי דינים עליהם את הדין ע"ש, והנה בעיקר סברתם יתבאר בסמוך, אולם עתה אשים שיחתי בדבר חדש במה שהחליטו לדבר פשוט שאין מברכין על הדינים, ומה יענו במה שמבואר בירושלמי ריש פ' כיצד מברכין ר' ירמיה ור' חגי אזלין לגו חנותא קפץ ר' חגי ובירך א"ל ר' ירמי' יאות את עבדית שכל המצות טעונות ברכה דכ' ואתנה לך את לוחות האבן והתורה והמצוה, מה תורה טעונה ברכה אף מצות טעונות ברכה ע"ש, ופי' הר"א פולדא שם דחנותא היינו מקום שדנין שם ובירך על מ"ע דדינים בצדק תשפוט עמיתך, ור' ירמי' הצדיקו במענה פיו דשפיר עבד דבירך על הדינים שלא כהחלטת אלו הגדולים שאין מברכין, ואין לפרש פי' אחר דחנותא היינו חנות של בשם כמ"ש ברכות פרק אלו דברים, הנכנס לחנותו של בשם מברך, ויצדק ג"כ הלשון קפץ ר' ירמי' ובירך דהנה בכל ברכת הנהנין אם נהנה ולא בירך אין מברך אח"כ, ע' רמב"ם סוף ה' ברכות, וא"כ אם הריח כבר שוב אי אפשר לתקן מה שכבר נהנה בלא ברכה, ותיקן ר' חגי זאת, במה שקפץ לברך טרם הריח מאומה, דאם יריח הרי נהנה בלא ברכה, ואף אם יברך אח"ז יהי' על הריח החדש, דהנאה ראשונה כבר חלפה, אולם לפ"ז לא יצדק מאמר ר"ח יאות עבדית שכל המצות טעונות ברכה שנא' ואתנה לך כו' ומה ראי' מברכות תורה ומצות לברכת הנהנין, וכיוצא בזה דחה הר"א פילדא שם את הפי' שהביא, דחנותא היינו מקום בית המקדש, ודחה דלא שייך ע"ז הראי' שכל המצות טעונות ברכה [^1] עכ"פ הפי' האמת חנותא היינו דינים ובירך על מצות דינים וכל הפוסקים חקרו ודרשו אחר טעם מניעת ברכה על הדינים וגזרו כן במוחלט, שאין לברך ונעלם מכלם דברי הירושלמי שעשו מעשה בפשיטות לברך על הדינים וזה קושי' חמורה מאוד ושום מחבר לא התעורר בזה:

*והנעל"ד* לישב דברי הקדמונים ומקודם אבאר דבריהם התמוהים בעיני מצד אחר, שכתבו הטעם דאין מברכים על הדינים דלא מקרי מצוה שבגוף שמא לא יקבלו עליהם בעלי דינים את הדין, והנה לא אדע לכווין דבריהם הרי הלכה רווחת אצלנו בהל' גביות מלוה ובהל' דיינים שיורדין לנכסי מלוה וכותבין אדרכתא ואחלטתא וגובין מנכסי הלוה בע"כ לא בטובתו, ומה לא יתרצו הבעלי דינים שייך כאן ריצוי שלהם אינו מעלה ומוריד ב"ד מוציאין מהמסרב בע"כ, ומתחלה רציתי לפרש דבריהם היינו שלא יתרצו בע"ד בפסק דין רק יתפשרו עצמם מרצונם הטוב, או שמא ימחול לו המלוה, אולם ראיתי באבודרהם שכ' תירץ זה שמא יתפשרו בשם פוסקים אחרים, וז"ל על הדין אע"ג דמ"ע הוא אין מברכין על מ"ש ושפטתם צדק משום שמא לא ~וקבלו~{יקבלו} עליהם בע"ד את הדין אי נמי מחלי להדדי מה דתבעו ומעקרו עשה, וע' ס' כנה"ג חו"מ סי' א' הביא תי' הראשון בשם הרשב"א והשני בשם הרמב"ן, עכ"פ הרשב"א לאו משום מחילה ופשרה אתא עלה רק שמא לא ירצה בע"ד לקבל דין תורה עליהם וזה תימא גדולה דהרי כופין ~ו~אותם לקיים אף דלא נתרצו והוא קו' גדולה בעיני: והנלע"ד דהנה קי"ל (מנחות מ"ב) כל מצוה שיש אחריה גמר מצוה אין מברכין רק בסוף, ומפ"ז אין מברכין על עשיית סוכה ולולב מפני שעדיין יש אחריהם גמר מצוה נטילת לולב וישיבת סוכה, וע' רמב"ם סוף ה' ברכות שהביא דין זה להלכה פסוקה:

*ועפ"ז* נ"ל ג"כ ליישב דברי הרדב"ז מובא בחק יעקב ופרי חדש או"ח סימן תפ"ז, שכתב לתרץ הא דאין אשה מברכת על ספירת שבעה נקיים והרי נאמר בתורה וספרה לה ומה חילוק יש בין וספרתם ובין וספרה לה, וע' תוס' (כתובות דע"ב) (ומנחות דס"ה) שהתעוררו ג"כ בזה וע' נו"ב מה"ת חיו"ד סי' קכ"ג וסי' קכ"ד, וכתב הרדב"ז דלא דמי לספירת העומר שתלויה כלה ביד העושה וחובה עליו, משא"כ מצות ספירת שבעה נקיים איננה חובה עליה דאם לא תרצה לטהר לבעלה אין צריכה שבעה נקיים, והקשו עליו הפר"ח וחק יעקב, דהא רוב המצות אינם חובה על האדם כגון ציצית אם אין לובש בגד של ד' כנפות פטור, וכן מזוזה ומעקה אם אינו דר בבית רק בספינה פטור, וע' רמב"ם סוף ה' ברכות שמונה והולך הרבה דברים שאינם חובה על האדם רק בתנאי ומ"מ מברך, וע' (כתובות מ' ע"א) דהקשו בתוס' איך עשה דוחה ל"ת בכלאים בציצית הרי אפשר לקיים מצות ציצית בטלית של צמר ותי' ר"ת דעכ"ע בשל פשתים אי אפשר לקיים שניהם, ועיין שיטה מקובצת דמפרש ביתר שאת, דגבי' לא תהיה לאשה אי אמרה לא בעינא עקרתי' לעשה לגמרי ואין התחלה למצוה, אבל כאן עשה יש על פשתים ומצוה רמיא עליו, אלא שעושה אופן אחר לפטור עצמו, אבל אימת שרוצה לחייב עצמו תלוי כלו בידו, וכן מזוזה אם רצה לדור בבית הנה בידו לעשות המצוה לגמרי, ובטבילה ג"כ אף שבידה שלא לטהר לבעלה מ"מ אם רוצית אזי החובה מוטלת עליה לספור זיין נקיים וכלה תלוי בידה, וע' אבודרהם שמחלק ג"כ כיוצא בזה היכי שתלוי ביד אחר לגמרי כמו אם העני אינו מקבל הצדקה אזי אין התחלה למצוה כלל, ועיקר המצוה תבא רק בהצטרף עוד אדם אחר אזי אין מברכין, אבל במצוה שנקשרת בתנאים ובידו לעשות אופן אחד להפטר, מ"מ אם עושה באופן החיוב אזי כלו בידו ושפיר מברכין ומדוע נשתנה ספירת ז"נ מספירת העומר, ונ"ל דהנה כמ"ש לעיל מש"ס מנחות הדין דמצוה שיש אחריה גמר מצוה אין מברכין רק לבסוף, והנה בספירת העומר שמה הספירה בכל לילה היא גמר מצותה אינו תלוי דוקא בקרבנות, דהרי בזמן הזה שאין לנו בעוה"ר לא עולה ולא זבח, ומ"מ פסק הרמב"ם פ"ז מה' תמידין ה' ג' דספירת עומר בזה"ז הוא מה"ת, וע' שו"ת הרשב"א ח"ג סי' רפ"ד וכיון שמצות ספירה כל לילה נגמרת בפ"ע דקי"ל מצוה לממני יומי ומצוה לממני שבועי ומפ"ז מברכין על הספירה משא"כ ספירת ז"נ איננה מצוה עקרית דקי"ל טבילה בזמנה לאו מצוה, ורק היכי שרוצות לטהר לבעלה א"כ יש אחריה גמר מצוה היא הטבילה, ושוב חזר הדין להלכה הקבועה דמצוה שיש אחריה גמר מצוה אינו מברך רק לבסוף, כמו שאין מברכין לעשות סוכה ולולב רק בשעת גמר והיא הנטילה והישיבה כן האשה מברכת רק על הטבילה שהוא ג"מ, וכוונת הרדב"ז דבידה שלא תטהר הכוונה דטבילה בזמנה לאו מצוה:

*ועתה* נחזור לענינינו הנה מצות דינים הוא מצוה שיש אחריה ג"מ, מ"ע בצדק תשפט עמיתך מורה על תחילת הדין שב"ד ישפטו משפט צדק, אולם אח"כ אם סרבו כעלי דינים לשמוע ולקיים פסק דינם אזי עושים הב"ד בכפיה ויורדין לנכסים ומנדין אותו, אבל אלו הכפיות לא נשמע לנו מקרא זה, רק חז"ל למדו (מועד קטן דף ט"ז) מקרא דעזרא דכ' ואכם ואקללם ואמרטם, ובא הכתוב להורות דיש רשות לב"ד לעשות כל כפיות האפשרות להעמיד הדת על תילה, וע' רמב"ם פכ"ד מה' סנהדרין דעיקר דין טריפת בעלי חוב נלמד רק מקרא דעזרא, והנה הר"י בן פלאט הקשה מדוע אין מברכין על דיני מלקות ומיתות ב"ד אע"ג דקיימו ב"ד בזה מ"ע ע' (יבמות דף ז' ע"ב) דחקרו שיהיה מותר לדין דיני נפשות בשבת משום עשה דוחה ל"ת, ע' רמב"ם ס' המצות סוף שורש י"ד שהביא ראי' דמיתת ב"ד היא מצוה ממ"ש כצד מצות הנסקלין כצד מצות הנחנקין, וע' מג"א ה' שבת סי' של"ט, ותי' כיון שיש בזה צער וקלקול לאחרים אין מברכין, כמו שאמרו אין הקב"ה שמח במפלתן של רשעים, וכן מעשי ידי טובעים בים ואתם אומרים שירה, וכן אמרו כשאדם בצער שכינה מה ~זה~ לשון אומרת קלני מראשי, וע' כנה"ג סי' א', ועתה שוב צדקו דברי הרשב"א דעל תחילת דין אין מברכין הדיינים שמא לא יתרצו בעלי דינים, ואי דריצוי שלהם לא מעלה ולא מוריד משום דביד הב"ד לכוף את המסרב, הנה זאת הוא רק גמר מצוה נלמד מקרא מיוחד, והוי דינים מצוה שיש אחריה גמר מצוה, ומפ"ז אין מברכין על התחלה ועל הכפיה דהוא גמר מצוה לא שייך ברכה כיון דהוא קלקול וצער לאחרים ע"י הנידוי, ומפ"ז אין מברכין על דינים וזה דוקא, לשיטות ש"ס שלנו דאין מברכין לעשות סוכה ולולב מפני שמברכין על הגמר, משא"כ הירושלמי דס"ל סוף ברכות ופ"ה דסוכה דמברכין לעשות סוכה ולולב, ע' תוס' (מנחות מ"ב ע"ב) וכן מ"ש התוס' (סוכה מ"ו רע"א) דהירושלמי פליג בזה עם ש"ס שלנו וס"ל גם מצוה שיש אחרי' ג"מ מברכין על התחלה, ומפ"ז ניחא דמברך לשיטתו גם על הדינים היינו על תחלת דין בשעה שישבו ומקיימים מ"ע בצדק תשפט ונכון, וכאשר הגיעו דברים הללו לפני הגאון מופת הדור מוהר"ר משה סופר ז"ל אבד"ק פרעשבורג ישרו הדברים הללו בעיניו וקרא עליהם שפתים יושק -:

*ואין* לומר דע"כ שייך סברא זאת דמצוה שיש אחרי' ג"מ אין מברכין על ההתחלה היינו דוקא היכי שתקנו מטבע ברכה על גמר מצוה, כמו בסוכה ולולב שתקנו חז"ל ברכה על הישיבה והנטילה, אבל בדינים שאין כאן ברכה על ג"ת מפני הצער והקלקול אפשר דגם הבבלי מודה דבכה"ג מברכין גם על התחלה, ואולם האיר ד' עיני ומצאתי ראי' ברורה מדברי הרמב"ן דגם באופן זה שאין לנו ברכה על ג"מ מ"מ אין מברכין על ההתחלה כיון שיש אחריו עכ"פ ג"מ, וז"ל הרמב"ן בהשגתו לס' המצות שורש י"ב בדין מה שגוזר הרמב"ם מה שלוקח הכהן מתנת כהונה הוא חלק מהמצוה, אינו דין שוה בכל ויש בזה חילוק כי בדברים הטובלים הם שני מצות בודאי, והמשל בזה החלה שכל העיסה אסורה עד שנפריש ממנה ונצטוונו מצוה נפרדת חלה תרימו, ושלא יעלה על לבנו שנרים להוציא העיסה ונעזבנה או נשליך אותה באש, צוה אותנו ית' בנתינתה לכהן וכו', והראי' עוד שיש בדברים הטובלים שתי מצות ההפרשה והנתינה לכהן מצוה אחרת, מהא דתניא בתוספתא ההולך להפריש תרומה ומעשר, מברך להפריש תרומה, ואלו היתה מצות הפרשה עם נתינה. לכהן חדא מצוה, א"כ למה יברך בהפרשה הרי הלכה רווחת אצלנו מצוה שיש אחריה גמר מצוה אין מברכין על התחלה רק בסוף, א"ו הפרשה היא מצוה מיוחדת ונפרדת ואינה תלויה בהנתינה, ומיד שהפריש והוציא העיסה מידי טבל קיים מצותו והוא ג"מ ומברך שפיר עכ"ל הרמב"ן, אולם עדיין יוקשה אם נתינה לכהן היא ג"כ מצוה נפרדת א"כ מדוע לא יברך שתים אחת על הפרשה והשנית על נתינה לכהן דהיא ג"כ מצוה מיוחדת לשיטתו של הרמב"ן, וע' טו"ז יו"ד סי' שכ"א דהתעורר באמת מדוע מברך בשה לפטר חמור בשעת הפרשה ולא בשעת נתינה לכהן, וכבר הקדימו בזה הרשב"א ואבודרהם וכ' וז"ל דאין מברכין על נתינה לכהן את כ"ד מתנות משום דכהנים משלחן גבוה קא ~זכי~{זכו}, ופדיון בנו מברך על פדיונו ולא על נתינתו, ועל הפרשת מעשר שני ומעשר עני מברך דלתקוני מכווין והוא בידו אבל נתינה לכהן אינו בידו שמא לא יתרצה הכהן לקבלו והוי כמצות צדקה שאינו מברך, או שעל הנתינה אינו מברך דאינו נותן משלו כלום, דכהנים משלחן גבוה קא ~זכי~{זכו} ולא שייך ברכה ע"ש, ועתה שוב איך הוכיח הרמב"ן דלא כהרמב"ם דאס"ד דהפרשה ונתינה חדא מצוה א"כ מדוע מברכין על הפרשה בשעת נתינה הוה לי' לברך דהוי ג"מ, הרי אפשר לומר כשיטת הרמב"ם, ונתינה לכהן איננה רק ג"מ מהפרשה והא דמברך על הפרשה הטעם מפני דאין לברך על ג"מ משום שאין בידו או משום דכהנים משלחן גבוה קא ~זכי~{זכו}, ובכה"ג דאינו נופל מטבע הברכה על הגמר מברך לכ"ע על התחלה, א"ו דעת הרמב"ן דכלל זה דמצוה שיש אחריה ג"מ אין מברכין על ההתחלה סתמא נאמר, ואפילו אין לנו מטבע ברכה על גמר מ"מ אין מברכין על התחלה והקשה הרמב"ן שפיר דלא הוה לי' לברך על הברכה מפני ג"מ, וכן בנ"ד במצות דינים נהי דעל הכפי' אין מטבע הברכה מפני הקלקול מ"מ גם בזה אין מברכין על התחלה וזה ראי' ברורה ומפורשת לדברי [^2]:


[^1] *הגה* וראיתי כתוב בקונטרס א' בשם הגאון ר' דוד אויפענהיים דהפי' חנותא היינו חנות של בשם והא דהביא ראי' שכל המצות טעונות ברכה, היינו משום דלמדו ברכת הריח מקרא דכ' כל הנשמה תהלל יה איזה דבר שהנשמה נהנה ואין הגוף נהנ' זה ריח, ובברכת תורה {ו}מצות ג"כ הנשמה נהנה בלא גוף ומביא הירושלמי ראי' כשם שמברכין על תורה ומצות על הנאת הנפש כן מברכין על הנאת הריח, אולם דבריו תמוהים מאוד דל"ד ברכת הריח לברכת התורה דבתורה נהי דנפש נהנית מחכמת התורה בכ"ז מצות לאו להנות ניתנו והוא לעול על צואריהם ע' רש"י (ר"ה ך"ח ע"א) וע' מג"א סי' רכ"ג ס"ק ה', דאין מברכין שהחיינו על קנ~ו~יית ספרים חדשים משום מצות לאו להנות נתנו משא"כ ברכת הריח הנאה חושית היא ומותרת, ועיקר הטעם שמברכין על המצות משום דהיקש לתורה, ובפרט ריח הנאת הגוף היא מה' חושים אשר המה למנה לכל בעלי חיים אף בלתי מדברים, ותענוג רוחני מתורה וחכמה אינו רק לאדם מאשר שהוא בעל מדע וע' רמב"ם בשמונה פרקים בבאור הדבר בין נפש לנשמה, ומה שאמרו בריח נשמה נהנה איננה נפש השכלי רק הנשמה הדבוקה בגוף וגולם ומשתתפת לכל בע"ח, ע' רמב"ם פ"ג מה' יסודי התורה, ומודע הדבר לכל מתחיל בספרי מדע ואיך דימה הגאון הרגשה חושית לעונג מן ~מן~ השכלה והדברים הללו לא נתנו לאמור:

[^2]*הגה* ודע כי דברי רמב"ן הללו נעלמים הי' מעיני הגאונים בעל נו"ב ור"י ברלין, והנו"ב חידש זאת מסברתו במהדורא תנינא חיו"ד סי' ר"א וכ' בזה הלשון ויש לי לומר דבר חדש שלא קדמני אדם מעולם שום מפרש או פוסק, והוא כי המצוה הזאת של הפרשת חלה, אם כי היא מצוה אחת יש בה שני ענינים, ענין אחד להפקיע איסור טבל כי קוד' ההפרשה היתה העיסה אסורה באכילה וע"י הפרשה נפקע איסור טבל, ואף אם יחזיק בעל העיסה החלה לעצמו ולא יתנה לכהן אין כאן רק גזל השבט והעיסה הותר, אמנם מצוה העקרית לתת אותה לכהן זו היא ענין שני שבמצוה זאת, ושני ענינים אלו חלוקים הם שלפטור העיסה אין לו שיעור מה"ת וחטה אחת פוטרת הכרי, אמנם ענין השני לקיים מצות נתינה לכהן זה יש לו שיעור מה"ת דכ' תתנו וצריך שיהיה כדי נתינה ע"ש שהאריך, ולא התעורר כי כבר הקדימו בזה הרמב"ן שהבאתי דמחלק דבדברים הטובלים הם שני מצות לפטור העיסה סגי בהפרשה לחוד ונפטר העיסה, ונתינה לכסן מצוה אחרת, וכן מ"ש הנו"נ לענין פטור העיסה סגי בחטה אחת, ונתינה לכהן צריך להיות שיעור נתינה, גם בזה הקדימו רבינו ישעי' אחרון בחי' לסוף פ"ב דקידושין מובא במשנה למלך פ"ו מה' מתנות עניים ה"ז וז"ל ראיתי בשם רי"א הא דאמרו חטה אחת פוטרת הכרי, ראיתי מקשים והא כתיב תתן לו ובעינן שיעור נתינה כמו שאמרו גבי' ראשית הגז, ונ"ל דודאי מצוה ליתן דבר חשוב כו' אבל נהי דמצותו בכך מ"מ אם אינו רוצה לקיים, ותרם חטה אחת הכרי נתקן מידי טבלו אלא שלא קיים מצות נתינה, וע' תוס' רי"ד ספ"ג דקידושין בלשון זה ממש שהעתיק המשנה למלך בה' מת"ע, ועתה איך כ' הנו"ב שלא קדמו אדם מעולם בזה: ודע כי אע"פ שהמ"ל בה' מת"ע הביא דברי הר"י אחרון להלכה, בכל זה בספרו פרשת דרכים הקשה בסוגי' דמאכילין אותו הקל הקל קו' א' אשר לא יתכן לשיטה זאת, דלמה חקרו ופליגי (ביומא פ"ד ע"א) טבל ותרומ' איזה מהן חמור, והק' הרי יוכלו להפריש חטה א' ואח"כ יאכל את החטה התרומה ג"כ, דלא יהי' רק ח"ש דמותר לר"ל, ואולם לפי הנחת הרב ר"י אחרון, הנה אין מקום לקו' זאת, דנהי דנפטר הכרי ע"י הפרשת החטה, מ"מ עדיין יבטל עי"ז מצות נתינה לכהן עם איסור ח"ש ושני איסורים הללו מכריעים איסור טבל למ"ד זה דטבל חמור, וכן ל"ק ג"כ קו' המפורשים בסוגי' דהואיל דחקרה המשנה איך מפרישים חלה בטומאה בי"ט והרי אפשר לתרום כל שהוא, ושוב א"ע על פחות מכשיעור בבל יראה לשיטות החכם צבי סי' פ"ו ושאגת ארי' סוף סי' פ"א, וא"כ אם יתנה לכהן ח"ש הכהן לא יעבור בב"י, אבל לפי הנ"ל ניחא דכיון דקי"ל בב' תרומות הכתוב מדבר אחת תרומה טהורה ואחת טמאה, ובשניהם צריך לתתה לכהן, ואם יפרוש הבעה"ב רק כל שהוא חזי יבטל עכ"פ מצוה נתינה לכהן שאינו מקיים בהפרשת כ"ש: ועפ"ז נתיישב ג"כ שיטת הר"ן ביומא סוגי' דמאכילין אותו הקל הקל שדעתו, דמפ"ז שוחטין עבור החולה בשבת ואין מאכילין אותו נבלה, משום דבנבלה עובר על כל כזית וכזית, ובשחיטה בפעם אחד שנשחטה הותר כל הבשר מהבהמה, והקשה המשנה למלך בפ"ד שלו דלפ"ז מאי פליגי בש"ס אם טבל חמור או תרומה חמירי, ת"ל אפילו תרומה חמירי, מ"מ מאכילין אותו תרומה ולא טבל, משום דבטבל עובר על כל כזית משא"כ בתרומה, אינו עובר רק על התרומה והשאר נעשה חולין, וע' שו"ת בשמים ראש בהגהות כסא דהרסנא סי' ל"ט רצה לתרץ כיון דכאן מוקמינין בשבת, א"כ יש כנגד זה שני איסורים נפרדים משני שמות, שחמורים ומכריעים שני איסורים משם א', דכאן בשבת יש איסור הפרשה וג"כ איסור תרומה ומכריע נגד הכפלת איסור א' מטבל, אולם נעלם ממנו כי הר"ן התעורר בעצמו, דהרי גם בשחיטה בשבת נהי דבפ"א יצא הבהמה לכשרותו, מ"מ איכא עוד איסור מעשה שבת שאסור באכילה אשר נוסף על איסור סקילה דשחיטה, ולמה לא יכריעו את איסור נבלה ריבוי איסורים משם א', ותי' דמעשה שבת אינו רק דרבנן ע"ש וא"כ גם כאן איסור הפרשת תו"מ בשבת אינו רק דרבנן, ואינו חשוב להכריע נגד טבל שיש ריבוי איסורי תורה מן שם אחד, אולם לשיטת הרמב"ן דס"ל דשני מצות נפרדות הם מצות הפרשה ונתינה לכהן, א"כ נהי דטבל עובר על כל כזית מ"מ הרי מיירי בדלא אפשר שיבריא ע"י החולין לבד וצריך לאכול התרומה ג"כ, וא"כ יעשה שני איסורים נפרדים משני שמות, א' אכילת תרומה דהוא מיתה בד"ש כטבל, ואיסור שני כיון דלא בא התרומה ליד כהן רק החולה אוכלו א"כ מבטל ג"כ עי"ז מ"ע דנתינה לכהן, ואסור לאכול התרומה ולשלם ממון להכהן, דהרי קי"ל אסור להציל עצמו בממון חברו אפילו בפקוח נפש, ע' מ"ש המ"ל בפ"ד שם, וא"כ ב' איסורים מב' שמות מכריעים נגד טבל ב' איסורים משם א', דבטבל כל זמן שלא הורמו מתנות כהונה לא חלה עדיין מצות נתינה לכהן: ועתה נ"ל ליישב עפ"ז ג"כ שיטת רש"י (חולין קל"א ע"ב) דקאמר הש"ס שמתנות דין ומוציאין בדיינים ומשני קסבר מתנות שלא הורמו כמי שהורמו, ופרש"י שבא בהמה שלמה בטבלייהו לכהן וזכה מן ההפקר, ועוד בסמוך מקשה הש"ס מהך דאין לו רק משעת הרמה ואילך, הא משעת הרמה חייב ולהוי כמזיק מתנות כהונה או שאכלן, ומשני דאתי לידי' בטבלייהו וסבר מתנות שלא הורמו כמי שהורמו דמיין, ופרש"י וזכה מהפקר שהוא קדום לשון אחר שמסר לו הטבל לזכות תרומה שלו וכבר התעורר הרב פרי חדש ביו"ד סי' ס"א מדוע לעיל גבי' מתנות פרש"י סתם שזכה הכהן מן ההפקר, וכאן פרש" ב' פירושים א' שזכה מן ההפקר ופי' ב' שזכו לו הבעלים ע"מ לזכות, ונ"ל דשני פירושים מרש"י תלויין בפלוגתות הרמב"ם והרמב"ן דפ"א היא כשיטת הרמב"ם ונתינה לכהן איננה מצוה עיקרית, ועיקר המצוה היא ההפרשה ומפ"ז זכה כהן מן ההפקר דהרי כמי שהורמו דמיין ויש כאן הפרשה, משא"כ לשיטת רמב"ן דנתינה לכהן היא מצוה מיוחדת, א"כ אי אפשר שיזכו הכהנים התרומה מן ההפקר, דאפילו אי סבר כמי שהורמו דמיין מ"מ מפסידן הבעלים מצות נתינה לכהן ומפ"ז פרש"י כאן בלשון שני שמסרו לו הבעלים ע"מ שיזכה בחלה א"כ יש כאן מצות הפרשה של בעלים שהרי מסרו לו בשביל זה, וזה שייך בתרומה וחלה שהם דברים אשר בלעדם היא טבל, ויש בזה ב' מצות הפרשה ונתינה לכהן, אבל מתנות מהבהמה דאנן לא קי"ל כר' יוחנן דאוכל מבהמה של"ה המתנות כאלו אוכל טבלים (חולין קל"ב ע"ב) וכיון שאינו דבר הטובל' א"צ לשתי פעולות שנעשה הך כמי שהורמו א' כהפרשה והשני כנתינה, דהרי א"צ הפרשה להוציאה מידי טבל ומועיל כמי שהורמו שיהיה נקרא בשביל זה קיום מצות נתינה לכהן, ומפ"ז פרש"י לעיל גבי' מתנות כיון דאינו דבר הטובל א"צ הפרשה רק נתינה לבד זכה הכהן ומועיל כמי שהורמו שאם בא ליד כהן מחשב כאלו מקיים בזה מצות נתינה לכהן וזה נכון:
<h3>סימן ה</h3>
% סימן ה

*ועתה* נעתיק עצמנו לראיות הרשב"א על סברתו זאת דמצוה שאיננה תלויה כלה ביד העושה רק בהצטרף איש אחר שאין מברכין בזה, וז"ל ומנ"ל דמצוה שאפשר למעקרה אע"ג דלא מעקרה כמאן דמעקרה דמי, דאמרינן (כתובות מ' ע"א) ניתי עשה ונדחי ל"ת ומשני אימת אמרינן אתי עשה ודחי ל"ת דוקא מילה בצרעת, אבל הכא אי אמרה לא בעינא מי איתא לעשה כלל, ראינו כיון דאפשר למעקר לאו מצוה היא כלל, והנה ראי' זאת איננה מובן דע"כ שייך שם דליתא לעשה כלל, היינו כמו שפרש"י שם דכופין אותה שתאמר איני רוצה כדי שלא יעבור על איסור, ובפרט דקי"ל כל היכי דהוא מוזהר היא מוזהרת, ובדידה מ"ע ליכא ואיסור ממזרת איכא בדידה להנשא לכשרים וכופין אותה שלא תעבור על ל"ת דממזרת אחר דבדידה ליכא מצוה שידחה את ל"ת דממזרת וכופין ע"ז והוא מכלל מ"ע הוכח תוכיח, ע' ס' המצות מ"ע ר"ה, וז"ל מצוה זאת תצוה להוכיח את החוטא ולמנוע אותו ממנו וכו', אבל אנחנו מצווין שלא נחטא ולא נעזוב זולתינו מאומתינו שימרה ע"ש וע' תוס' (שבת ג' ע"א) ד"ה בבא דאף בגווני דלא שייך לפני עיור כגון שיכול ליקח בעצמו מ"מ איסו' דרבנן יש שחייב להפריש את איש ישראל מאיסור, וע' רא"ש שם דאפילו קטן אוכל נבלות לתיאבון ב"ד מצווין להפרישו כ"ש שלא יסייע אותו, וא"כ כופין אותה ב"ד שלא תעבור על איסור תורה, ועל כרחך צריכים לומר דרק משום איסורא דידה כופין אותה, דאל"כ יוקשה קו' התוס' ושיטה מקובצת דהרי אמרינן (יבמות ד"ו ע"א) ופ"ב דב"מ אמר לו אביו לעבור על דבר תורה א"צ לשמוע לו, טעמא דכתיב קרא הא לאו הכי ה"א אתי עשה ודחי ל"ת, ואיך אפשרות שידחה עשה דכיבוד את ל"ת הרי מ"ע דכיבוד תלוי ביד האב ואם אמר לא בעינא ליתא לעשה כלל, אבל לפי הנ"ל ניחא דעיקר הטעם דכופין משום דבדידה ליכא מצוה שידחה את ל"ת אשר מונחת גם עליה ומפ"ז כופין, משא"כ בכיבוד אב אם אמרינן אתי עשה ודחי ל"ת א"כ לא עשה האב שום איסור, דהרי דחי עשה את ל"ת ומדוע יכופו כיון דליכא איסור בזה, אבל בהך דלו תהיה לאשה איכא בדידה איסור ג"כ, וכן פי' הרא"ה ע' שמ"ק כתובות שם, וא"כ אין ראי' מכאן לענין הברכה, וע' שו"ת מהרי"ט ח"א סי' י"ז שהתעורר ג"כ ע"ז, ויש לכוון כוונה זאת ג"כ בהשגת אבודרהם, שכ' על דברי תשובה זאת בענין זה, וז"ל אפשר שהטעם ראוי לסמוך עליו אבל הראי' איננה נכונה, באמת על הרשב"א לק"מ דלשיטתי' אזיל, דפי' שם בכתובות הך דאי אמרה לא בעינא מי איתא לעשה כלל, משום דעיקר עשה דוחה ל"ת חידוש הוא, ולא גמרינן מכלאים בציצית רק במה דדמי' לי' לגמרי, ובאפשר לבטל לא ילפינן מכלאים בציצית דעשה דוחה ל"ת, וכיון דלא אלים בכה"ג עשה שתדחה את ל"ת הה"ד לענין הברכה דאין מברך:

*ואולם* מצד אחר קשה לי לסברת הרשב"א דתלוי' ביד אחר לא שייך ברכה, א"כ ברכות אירוסין מאי איכא למימר הרי ג"כ תליא בידה ואם לא תרצה להנשא, שוב א"א לו לקיים המצוה ובדידה ליכא מצוה דאיננה מצוה על פ"ו, וראיתי באבודרהם שהתעורר בזה וכ' וז"ל והא ליכא למימר ביבום ונשואין אע"ג דתליא ביד אחר ואפשר דתמנע מלהנשא, לא מעקרא מצוה מן האיש ואכתי רמיא עליו מצות יבום ונשואין לכי משכח, מה דליכא למימר הכי בהכנסת כלה וצדקה ומאי דדמי לי' דמשום הנאתן חייבי' התורה לגמול חסד, וכיון דלא רצה לקבל מעקרי' המצוה לגמרי עי"ז, והרואה יבין שאין בחילוק זה כדי שביעה וכי מצות צדק' נעקרה לגמרי, עי"ז מה שנמנע עני א' מלקבל הרי בכ"ז צריך לחפש ולטרוח אחר עניים, ובלי ספק ימצא הרבה אשר ישמחו לקראתו, לכן הנלע"ד לפרש ענין אחד נכון בעיני, דראינו ברכת אירוסין במטבע חדשה אשר לא מצינו דוגמתה בשאר ברכות, הנה כל הברכות המה רק על חיוב המצוה והעשיה ולא על המניעה, ולא מצאנו ברכה על מניעת אכילת נבלות או טרפות אחר שאין לך רגע אשר תוכל לפטור עצמך מן ברכה זאת, ונצטרך לברך לעולם בלי הפסק, משא"כ במ"ע שהוא במעשה מברך ברגע העשיה, והנה כאן בברכת אירוסין ראינו מטבע חדשה ואסר לנו הארוסות, וכבר התעורר בזה הרשב"א והר"ן והרא"ש ושיטה מקובצת פ"ק דכתובות על נוסח ברכה זאת שנתקנה על האיסור, וע' תשובות נו"ב מהדו"ת חאו"ח סי' ס' וסי' ס"א לדחות דעת חכם אחד, שרצה לחדש דעשה דתשביתו אינו רק בערב פסח ולא בפסח עצמו, ודחה הרב הנ"ל דלפ"ז איך כ' הרמב"ם דמצא חמץ בפסח מברך על ביעור חמץ, ואם אינו רק ל"ת לבד, הרי אין מברכין על ל"ת ולמה מברך כאן ע"ש, וכן רמזתי בספרי מאמר לא תסור על דברי הרמב"ם שכ' פי"א מה' ברכות דמברכין על מצות דרבנן מהטעם דכ' כל אשר יגידו לך תעשה ולמה לא כ' מטעם לא תסור, והטעם דלא תסור היא ל"ת שנצטווינו שלא לסור מדבריהם ימין ושמאל ומוטל החובה זאת עלינו בכל רגע ורגע, ומפ"ז נקט רבינו אשר יגידו לך תעשה שהיא עשה, ומרן הכ"מ הבליע כוונה זאת במתק לשונו במ"ש ונקט רבינו כל אשר יגידו לך תעשה מפני שהיא בלשון עשה:

*ועפ"ז* ישבתי לנכון שיטת הרמב"ם דכ' פ"ד מה' תפילין הי"א כל המניח תפילין לאחר שתשקע החמה עובר בלא תעשה ע"ש, ומרן בב"י טאו"ח הי' ך"ט הקשה למה לא הביא רבינו הדין ג"כ דמברכין לשמור חוקיו על חליצת התפילין ונ"ל דלשון ירושלמי ברכות פ' הי' קורא משמע כהרמב"ם, וז"ל כשנותן על ידו מברך על מצות וכו' כשחלצן מברך לשמור חוקיו, כמאן דאמר בחוקת תפילין הכתוב מדבר, אבל אם בחוקת פסח הכתוב מדבר לא בדא, ר' אבוהו בשם ר' אליעזר הנותן תפילין בלילה עובר בעשה, ועתה ניחא דאם נימא דהשמר דעשה היא ל"ת כמ"ד בש"ס בבלי (עירובין צ"ז ע"א) א"כ אזהרה זאת עליו לחובה כל משך הלילה שלא יהיו תפילין עליו, ואינו נופל ברכה על המניעה דא"כ כל הלילה יברך ויחזור ויברך, אבל אם נאמר השמר דעשה עשה א"כ עיקר מצוה זאת בקום ועשה שיחלוץ תפילין קודם הלילה שלא יבא לאיסור לבישה בלילה, ועיקר עשה הוא במעשה בשעת חליצתן נופל מטבע הברכה על חליצתו שהוא מעשה, וע"כ בירושלמי כיון שלא אמרו שם רק עובר בעשה אמרו שפיר דאם בחוקת תפילין הכתוב מדבר מברך לשמור חוקיו משא"כ הרמב"ם דס"ל הנותן תפילין עליו בלילה עובר בל"ת, והיינו שכח הל"ת היא שאסור ללבוש כל משך הלילה, וא"כ אינו נופל ברכה על המניעה, ומפ"ז השמיט ברכת לשמור חוקיו על חליצת תפילין ונכון:

*וזה* ג"כ הטעם שהבאתי לעיל בשם הראב"ד דבפסח ומילה שיש ג"כ אזהרה לדעתו, ג"כ לא היה לו לברך, ראינו דעתו ג"כ שאין מברכין על ל"ת, מכ"ש ברכו' ארוסין אשר עיק' הברכ' על המניעה ואיך מצינו ברכה כזאת. ונלע"ד כמ"ש הט"ז יו"ד סי' א' ס"ק י"ז דמצינו הרבה ברכות שלא נתקנו רק על המניעה, כברכת שחיטה עצם הברכה וברכת אירוסין דבאמת גם ל"ת ראוי ונכון לברך על שהבדילנו מדברים המתעבים והפריש אותנו מדברים האיסורים, וכן ברכת להכניסו בברית לשיט' ר"ת יו"ד סי' רס"ו ג"כ עיקר ברכה היא הודאה כי מאוסה ערלה ע"ש ראינו דגם על מניעה נופל ענין ברכת הודאה, אולם כמ"ש למעלה אזהרה הוא חובה על האדם בלי הפסק רגע וא"כ יברך לעולם, אולם שחיטה ומילה בעת שעושים מעשה, ומתעסקים לסלק איסור אמ"ה והסרת ערלה, הנה מצא אז שעה מוכשרת לברך ולהלל לשי"ת על הבדלתו מן האיסור ברגע אשר מתעסק לסלקו ויש לזה צירוף במעשה, ועתה גם ברכת אירוסין על המצוה אי אפשר דהרי תלוי ג"כ ביד אשה וכצדקה וגמ"ח דמי, אבל ל"ת ואזהרה מעריות וארוסות שניה' מוזהרים האשה והאיש ואין תלוי ביד אחר ואיננו ענין המצטרף ומפני זה מברך שפיר בשעת קידושין שמתעסק לסלק ממנה האיסור ולהזמינה לבעלה:

*ומתורץ* עפ"ז קו' חמורה שקשה לשיטת הרמב"ם פ"א מהלכות אישות שכתב מצות עשה לקדש אשה בקידושין ע"ש, ושאלו עליו הרי נשואין עיקר המצוה ואמרו (מועד קטן י"ח) לא מבעיא לארס דלא עביד מצוה, ותירץ הרב רבינו אברהם בנו של רבינו הביאו מרן כאן שבמנין המצות כתב רבינו באמת מ"ע לישא אשה, וזה שאמר ולקוחין אלו מ"ע שהוא תחלת מצות נשואין, ואירוסין בלי נישואין עדיין לא השלים המצוה עכ"ל, וקשה לי לפי ההלכה דמצוה שיש אחרי' גמר מצוה אין מברכין על ההתחלה, א"כ לשיטת רבינו דאירוסין ונשואין חדא מצו' ואירוסין התחל' ונשואין הגמר, א"כ למה כ' רבינו פ"ג מה"א הכ"ג דבשעת קידושין מברך ברכת אירוסין, הרי בנישואין הוה לי' לברך דאירוסין בלי הנישואין לא הוי רק התחלה, ויש אחריה ג"מ, אבל לפי הנ"ל ניחא כיון דעיקר מטבע ברכה באירוסין הוא רק על המניעה ואיסור עריות וארוסות אין לו התחלה ולא גמר וכל ימיו באיסור זה עומד, ורק שמצא מקום מוכשר לברך בשעת אירוסין בשעה שתסלק האיסו' ומברך אז בשעה שמתחיל להתעסק, אבל אם היה הברכה על המצוה בודאי נשואין הוא ג"מ, ובנשואין היה מברך רק דלא שייך ברכה על נשואין משום דתלוי בידה ג"כ וזה נכון:
<h3>סימן ו</h3>
% סימן ו

*עוד* כ' הרשב"א שם דעל לאו הניתק לעשה כגון השבת רבית והשבת גזילה והשבת העבוט ושלוח הקן אין מברכין משום דהוי מצוה הבאה בעבירה ותני' (ב"ק דף צ"א) הרי שגזל סאה חיטים טחנה לשה אפה אין זה מברך אלא מנאץ, ועליו הכ' אומר ובוצע בירך ניאץ ה', ואמר רבא הטע' משום דהוי מצוה הבאה בעבירה ע"ש, מכאן הוכחתי דכל לאו הניתק לעשה אע"פ שמתקן הלאו אח"כ, האיסור לא נתקן ול"נ התיקון שיהי' כאלו לא עשה איסור כלל, רק שהתיקון הועיל לנתק המלקו' ולא לקי, אבל עכ"פ איסור' עביד ואיסו' ממקומו לא מעק' ומפ"ז אינו מברך דלא צונו הקב"ה ע"ז שיעש' איסו', ונ"ל ג"כ הא דקי"ל פחות משוה פרוטה בגניבה וגזל ס"ל להרמב"ם דאסו' מה"ת ע' פ"א מה' גניבה ופ"א מהלכות גזילה, והה"מ כתב בטעם מידי דהוה כחצי שיעור באיסורין, אולם לפענ"ד כיון דאמרינן (סנהדרין נ"ז ע"א) דמפ"ז פחות משוה פרוט' עכו"ם נהרג עליו, ולא אמרינן מי איכא מידי דלישראל שרי ולעכו"ם אסור, וקאמר הש"ס נהי דבתר הכי מחיל צערא בשעתא מי ליה לי', ואסבר לן רש"י טעם הדבר דבישראל כתבה התורה והשיב הגזילה להראות שיש תיקון להלאו ע"י השבה, א"כ אין חילוק בין אם משיב הגזילה או מחל דהוי כאלו אמר הרי כאלו התקבלתי, וג"כ תיקון מקרי כמו השבה וא"כ בישראל שיש תיקון השבה ע"פ התורה והה"ד דמחילה מהני, משא"כ בעכו"ם דלא כתבה תורה אצלו והשיב לתקן הלאו שעבר, א"כ לא נשתנה דין פחות משוה פרוטה מדין גזל דגזילה הוי ומחילה לא שייך אצלם כיון דלא מועיל אצלם השבה, וכן ניחא ג"כ הא דדרשינן פ"ב דמ"מ ומצאת פרט לפחות משוה פרוטה שא"צ להחזיר. והטעם דבאבדה דלא ידע דמחיל גם פחות מש"פ מקרי גזל ואסור להחזיקה ת"י אי לאו קרא, וע' ס' מחנה אפרים הלכות גניבה, וע' משנה למלך פ"ו מהלכות מלוה ה"א שכ' הא דס"ל לרבינו שכל ריבית בתוספת כל שהוא יוצאה בדיינים, ולכאורה מ"ש מגזל דא"צ להחזיר, וכ' המ"ל דמסוגי' דסנהדרין מוכח דגם פחות משוה פרוטה גזל מקרי ועכו"ם נהרג ע"ז, ורק מחילה הוי כהשבה ומפ"ז בגניבה וגזילה א"צ להחזיר משום דיש כאן תיקון מחילה דהוי כהשבה, משא"כ בריבית דכל ענין ריבית מחילה הוא רק דהתורה אסרה המחילה בזה האופן ומפני זה אף כ"ש מחזיר בדיינים ע"ש: [^1] וא"כ כיון דמחילת פחות משו"פ הוי כהשבה, א"כ נהי דהשיב את הגזילה אינו מנתק רק המלקות, אבל איסור לא מנתק ואיסור נשאר במקומו, ומפ"ז אסור לגנוב פחות משו"פ דמ"מ ממון הוה ומה שמוחל אחר כך אינו עוקר האיסור רק מנתק המלקות:

*ולפי* סברא זאת דגבי' לאו הניתק לעשה, אף שמקיים העשה, איסור לא מנתק, נלע"ד ג"כ להסביר סברת הרמב"ם פ"ה מה' שבועות שהבאתי לעיל, מי שנשבע שיזרוק פלוני צרור לים או לא יזרוק אינו לוקה משום שבועות שוא, משום דיש ביד חברו לקיים שבועתו, ונמצא בעת שמתרין אותו הוי התראת ספק, שאין לוקין רק בלאו שבו מפורש בתורה כמו שבארנו בה' סנהדרין, וכבר התעוררו הריב"ש ומרן הכ"מ דהרי אדרבא הרמב"ם ס"ל בה' סנהדרין, התראת ספק שמי' התראה ובעבר ושרף הגזילה לוקה אע"ג דבשעת התראה היה אפשרות בידו להשיב, ונ"ל בכוונתו לפמ"ש הרשב"א דמפ"ז אין מברכין על השבת גזילה משום דאיסורא עכ"פ לא מעקר אע"ג דמחזיר הגזילה, ואינו מנתק רק מלקות לבד, והנה בתוס' (גיטין ל"ג ע"א) ד"ה ואפקניהו רבנן התעוררו דבהך דאל תשתה אל תשתה דלוקה, הרי התראת ספק שמא ישאל על נזירתו, וכ' התוס' דמוקמינן לי' אחזקה שבודאי לא. ישאל על נדרו, וצריך לומר הטעם כיון דקי"ל נזיר חוטא וכל הנודר כאלו בונה במה והמקיימו כאלו הקריב קרבן, ומוכח דאיסור כאלו בונה במה אע"ג דאינו מקיים הנדר רק דשאל על הנדר ונעקר למפרע מ"מ האיסור לא נעקר, וע' רמב"ם סוף ה' נדרים, וכיון דכבר עביד איסור שאין לתקנו ע"י שאלה, מוקמינן לי' על חזקתו שבודאי לא ישאל נדרו כיון דכבר עביד איסור, וכבר שמעתי סברא זאת מפי ידידי הגאון מהו' שלמה קלוגר ני' ראבד"ק בראד, וא"כ גם כוונת הרמב"ם כן הוא דל"א התראת ספק התראה רק בלאו שבו מפורש בתורה, שהאיסור מפורש וכבר עביד איסור שא"א לתקנו מוקמינן אותו על חזקתו, כמו בגזל אפילו יחזיר הגזילה אינו מנתק רק מלקות ומפ"ז הוי התרא', משא"כ בנשב' שיזרוק פלו' צרור לים וזרק, א"כ לא עשה שום איסור, אם רצה לקיים האחר שבועתו של זה, והוי ה"ס דאדרבא אמרינן מסתמא יזרוק פלוני צרור לים כדי שלא יגרום לאחד מישראל שבועות שוא, ואין לך ה"ס גדולה מזו, וע' לח"מ פ"ד מה' שבועות שכ' ג"כ כעין סברא זאת אולם לא כ' טעם לדבר וכבר רמזתי לעיל שגם מרן הכ"מ בה' מילה כ' סברא זאת, אולם אחר הצעת הדברים כאן שכל לאו הנל"ע האיסור לא מעקר עלו הדברים בטעמם כהוגן, דכיון דאיסור לא מעקר מוקמינן לי' על חזקה כמ"ש התוס' באל תשתה אבל בלא נשאר שום איסור אזי לכ"ע ה"ב לא שמי' התראה ונכון:


[^1] *הגה* דברי המ"ל תמוהים מאוד דהרי הרמב"ם עצמו פרק ד' מהלכות מלוה הלכה ג' חולק בזה על הגאונים. וס"ל דע"כ לא מהני מחילה לרבית דוקא קודם הלואה אבל אם כבר לקח הריבית וחייבו ב"ד להחזיר כדין ריבית קצוצה שמוציאין בדיינים, ומחל לו הלוה אח"כ מהני ע"ש, וא"כ איך כתב רבינו ריבית בתוספת כל שהוא יוצאה בדיינים והרי בחיוב חזרה מהני מחילה אף לדעת רבינו וצע"ג, ועוד נראה ראיה עצומה שהרמב"ם חולק עם רש"י בסברא זאת ולשיטתי' צ"ל דפחות משו"פ אינו ממון כלל ולאו מתורת מחילה אתינא עלה, דאל"כ יוקשה לשיטתיה דס"ל פ"ד מה' חובל ה"ו ומובא ג"כ חו"מ סי' תכ"ג ס"ג דחובל בעבד כנעני שלו פטור מן מלקות אע"ג דליכא תשלומי ממון ובהעדר הממון סייג מלקות משום חובל בחברו כמו בחבל בחברו פחות משו"פ דחייב מלקות, וכתב המפורשים טעם בדבר דלאו דוקא התשלומין פוטר ממלקות, רק גם חיוב תשלומין פוטר, וגם כאן האדון חייב מדינא לשלם דמי חבלה לעבדו רק מפני הדין דמה שקנה עבד קנה רבו, שוב חוזר האדון וקונה מהעבד אבל עכ"פ חיוב תשלומין יש וגם החיוב פוטר מן המלקות אע"ג דלא בא לכלל תשלומין וע' סמ"ע סימן תכ"ג ובקצות החושן שם, ואם נימא דגם פחות משו"פ גזל מקרי רק מה שמוחל אח"כ נחשב כהשבה א"כ מדוע בחבל פחות משו"פ בחברו חייב מלקות מפני העדר התשלומין. והרי גם כאן חיוב תשלומין איכא דפחות משו"פ מקרי גזל עכ"פ רק דמוחל אח"כ, וא"כ מ"ט לא יפטור חיוב תשלומין את המלקות גם בזה, ומ"ש מחבל בעבד כנעני שלו דג"כ ליכא רק חיוב לבד ופוטר ממלקות, א"ו דעת רבינו דפחות משו"פ לא הוי ממון כלל ולא מתורת מחילה אח"כ: ובעיקר דברי רבינו דס"ל בריבית כ"ש חוזר בדיינים נ"ל תירץ נכון דאמרי' (תמורה וא"ו ע"ב) דאם כל מלתא דאמר רחמנא לא תעבד אי עביד לא מהני, א"כ ריבית קצוצה יוצאת בדיינים, ובגלימא אף עיקר הגלימא מחזיר ולא התוספות לבד כיון שהיתה הלואה באיסור, שוב דומה למקח שנעשה באיסור דהמקח בטל ולא יחרוך רמיה צדו, רק בכל הלואה קי"ל דאינו מחזיר רק הריבית ולא הקרן משום דאפוכי מטרתא למה לי' דהרי הלוה יהיה מוכרח להחזיר הקרן להמלוה אח"כ שמעות שלו הוא, ובאמת בשטר שיש בו ריבית הדין דקנסו ואין גובה אף גוף הקרן בשטר זה דנפסל השטר ואינו גובה רק מתורת מלוה על פה. ומפ"ז בכל הלואות שנעשו באיסור ריבית אינו מחזיר רק הרבית והקרן נשאר ת"י המלוה אע"פ שהלוה באיסור, מ"מ המעות שלו ואפוכי מט{ר}תא למה לי, אולם היכי שהיתה הלואה בתוספת כל שהוא והלואה עצמה היתה פרוטה, אז יש נ"מ גדולה בזה דכל ההלואה בטלה ומחזיר הקרן עם הרבית. דאם יחזיר רק ריבית לבד, א"כ אינו תורת השבה מפני שהוא פחות משו"פ, משא"כ הריבית והקרן ביחד אם יוחזר יהיו ביחד יותר מפרוטה, ושוב אם יחזיר המלוה הקרן והריבית ללוה שניהם הם כדי השבה ואזי נשאר ריבית פחות משוה פרוטה אצל הלוה והקרן מחזיר, וז"ש רבינו כל הלואה בתוספת כ"ש חוזר, לא מיירי רק דריבית הוא כ"ש אבל קרן וריבית ביחד הם בדין השבה שבהצטרפות שניהם המה יותר מפרוטה ומחזיר שניהם כדין מקח שנעשה באיסור שנתבטל גוף הענין ונכון:
<h3>סימן ז</h3>
% סימן ז

*אכן* צריך לי עיון לפי החלטת הפוסקים דעל לאו הניתק לעשה אינו מברך משום מצוה הבאה בעבירה, א"כ אמאי מברך במוצא חמץ בפסח משום עשה דתשביתו, הרי גם על עשה דתשביתו אמרינן (פסחים צ"ה ע"א) דבל יראה מנתק מעשה דתשביתו, ואמאי מברכין ע"ז מ"ש מהשבת גזל, ואולם כד דייקת תמצא דלק"מ דהנה המ"ל פ"א מה' חמץ ה"ג הביא דברי התוס' (פסחים כ"ט ע"ב) דהמשהה חמצו על מנת לבערו אינו עובר עליו אם מבערו לבסוף והקשה המ"ל דלמה לי משהה ודעתו לבערו הרי אף אין דעתו לבערו ג"כ לא לקי אם מבערו לבסוף ככל ניתק לעשה, וכ' המ"ל דכוונת התוס' דמ"מ אם אין דעתו לבערו עובר עכ"פ איסור ואם דעתו לבערו לבסוף אף איסור לא עביד ע"ש, אולם ראינו לעיל דבכל לאו הנל"ע אף אם דעתו לקיים עשה מ"מ איסורא עביד, ומידי דהוה גונב ע"מ למיקט או לשלם תשלומי כפל, ובאין דעתו לקיים עשה בתחילה וקיים בסוף מ"מ מידי המלקות נפטר מפני העשה שנתקו, ואין תלוי במחשבה כלל רק בעשיה וכוונה לא מעלה ולא מוריד, ואיך כ' משהה ע"מ לבטלו לא עבר כלל ומ"ש מכל לאו הנל"ע בגוזל ע"מ להחזיר דאיסור עביד עכ"פ אף דנפטר ממלקות:

*אבל* סברת המשנה למלך הוא דבל יראה שאני כמ"ש הר"ן ריש פסחים דמפ"ז מהני ביטול לחמץ, אף על גב דהפקר צריך שלשה, ש"ה דבלא"ה חמץ אינו שלו וברשותו של אדם, רק לענין עבירת בל יראה התורה עשאה כשלו וברשותו להתחייב עליו, ומפ"ז בגילה דעתו דלא ניחא לי' בזכות אשר זכתה לו התורה שוב בלא"ה א"ע מצד שאינו שלו, ואי אפשר שיתחייב בע"כ, וכן במשהה ע"מ לבערו גם באופן זה גילה מחשבתו דלא ניחא לי' בחמץ זה, שוב ממילא נעקר האיסור לגמרי ולא התחיל לחול כלל מפני שחמץ זה אינו שלו, וכן אמרו (ב"ק ס"ו ע"ב) דאפילו נימא יאוש קונה, איסור לא ניחא ליה דלקני וזה מתיאש וזה אינו רוצה לקנות, וכן צריכין גם כן להסביר דבר זה שלא יקשה אם ביטול הוא ענין שמועיל בפ"ע כהפקר, א"כ בשעה שמבטל עדיין מותר בהנאה ושלו לגמרי הוא, ואחר זמן איסור אז אינו בידו לבטל דאינו שלו מפני איסור הנאה, וע"כ דביטול מועיל רק ברגע זאת אשר התחיל זמן איסור, וא"כ יוקשה קו' הש"ס (כתובות נ"ט ע"א) מי איכא מידי דהשתא לא קדוש ולקמי' קדוש, וכן כאן מי איכא דהשתא בשעת ביטול לא מהני דבריו ואח"ז מהני, א"ו דהביטול איננו ענין לעצמו לא הפקר ולא אפילו הפקעת קנינו, רק גילוי דעת לחוד שלא ניחא לי' בזכות שזכתה תורה, ובל"ה א"ע מצד איסו' הנא' וא"ש, ולא הזקיקו תורה לעבור בע"כ, וכן קי"ל באמת דהיכי דלא ידע אם הוה חמץ ברשותו ג"כ לא עבר, ע' מג"א סי' תל"ד ס"ק ה' שהביא פלוגתא בזה [^1] ואף לשיטת הטור דפליג ע"ז וס"ל מידי דהוה כאכל חלב בשוגג, היינו מפני שהיה לו לבטל בין חמץ שנודע לו בין חמץ שלא נודע לו, וכתו שראינו דעת קצת פוסקים דלחמץ ידועה לא מהני ביטול, והיינו מפני שהיה בידו לבערו ולעשות אופן היותר מועיל מביטול, אבל בסתם חמץ אשר אין ידוע לו כלל אם יש ת"י ובטלו באמת, הנה גילה בפירוש שלא ניחא לי' בזכות התור', בכה"ג מהני לכ"ע, דהתור' לא חייבה אותו בב"י רק אם יש עכ"פ גלוי דעת דניחא לי' החמץ אבל בגלוי דעת דלא ניחא לי' בזכות התורה, א"כ שוב הפקר כדינו אך למותר, דהפקר אינו מועיל רק בדבר שהוא שלו, ולהפקיר דבר אשר יהיה בלא"ה אינו שלו הוא אך למותר וסגי אמירה לחוד דאינו רוצה לזכות בהזכות שזכת' לו תורה שעשאו כאלו ברשותו, והה"ד אם קיים לבסוף מצות תשביתו, ומשהה על מנת לבערו הנה לא די שאינו לוקה, אלא שג"כ אפילו איסור לא עשה כלל דמה לי אם גילה דעתו קודם זמן איסור שלא ניחא לי' בזכות התורה, או שמראה בימי פסח עצמו דלא ניחא לי' בזה שהתורה עשאה כברשותו, רק החילוק הוא דקודם האיסור סגי בביטול לחוד מה"ת ובפסח עצמו הנה ביטול אינו מועיל דבלא"ה א"ש רק נחוץ מעשה ביעור, ואם מבערו לא עבר כלום, ולאו משים דעשה דתשביתו מנתק הלאו דבודאי העשה אינו מנתק רק המלקות ואיסור במקומו עומד וכאן מגלה למפרע דלא עבר מעולם בב"י מפני שלא היתה שלו:

*ועפ"ז* הבנתי ג"כ קו' הלחם משנה פ"א מהל' קרבן פסח ה"ג שהקשה לשיטת הרמב"ם דס"ל בהל' סנהדרין התראת ספק לא שמי' התראה, ולשיטתו צריך להיות החמץ דוקא עמו בעזרה ואז עבר משום לא תשחט הפסח על החמץ כסוגיות הש"ס (פסחים ס"ג ע"ב) וא"כ למה השמיט הרמב"ם כאן זה דצריך להיות עמו בעזרה, וכבר תמהו המחברים על הלח"מ דהרי אדרבא הרמב"ם ס"ל, בה' סנהדרין התראת ספק שמי' התראה ע' ס' יד דוד, ואף שהגיהו כלם שט"ס נפל בדברי הלח"מ וצ"ל בדברי' דהרמב"ם ס"ל בפ"ה מה' שבועות ה"ב, התראת ספק לא שמי' התראה בנשבע שיזרוק פלוני צרור לים, אולם לא בארו לנו איך הוה כאן לאו שאינו מפורש בתורה, אבל לפמ"ש לעיל דבאגלאי מלתא למפרע דלא נעבד כאן שום איסור, כ"ע ס"ל התראת ספק לא שמי' התראה, כן בנדון דידן עיקר התראת ספק הוא דלמא יבער החמץ לבסוף ול"ע עליו בכה"ג, אבל בהיה החמץ עמו בעזרה כיון דיש דרך קרוב לפניו שיבערו בעזרה והתרו בו וקבל התראה, א"כ מראה כי לא השהה אותו ע"מ לבערו דהרי יוכל לבערו עתה ומפ"ז לוקה, משא"כ בהי' החמץ בביתו יכול לבערו אח"כ ואז אם יבערנו אח"כ ג"כ אגלאי מלתא למפרע דלא עבר שום איסור ולא היה החמץ שלו מעולם כמ"ש, וגם לא עבר בכה"ג על איסור דלא תשחט מאשר דרשינן לקמן לא תשחט ולא ילין הנך דקי{י}מי בלא ילין, וחמץ כיון שאסור בהנאה אינו שלו וא"ע בבל ילין, וצדקו דברי הלח"מ דאם לא היה בעזרה הוי לאו שאין מפורש בתורה, דאם יבער לבסוף לא עבר כלל על לא תשחט ובכה"ג ס"ל להרמב"ם התראת ספק ל"ש התראה בהל' שבועות ונכון:

*ועתה* נ"ל כוונה נכונה ברש"י (פסחים ס"ג ע"א) ד"ה ובמועד שלא לשמו חייב וכתב רש"י וחייב על לא תשחט בהדי' לאו דבל יראה ואיכא מלקות נמי דשחיטה עכ"ל, והנה התוי"ט והצל"ח ואור חדש תמהו מדוע לא כ' רש"י ברישא דגם בערב פסח עבר איסור בל יראה בהדי לאו דלא תשחט, ואפילו נחליט בשיטת רש"י דערב פסח לא עבר בב"י, מ"מ למה הצריך רש"י להשמועינו זאת הרי מיירי משחיטת הפסח על החמץ לבד, ומדוע מערבב כאן איסור ב"י, פשיטא דידענו דחמץ בפסח עוברים בב"י, ונלע"ד דבר גדול דיבר רש"י בזה, דהנה כאן מיירי המשנה אליבא דר"ש והוא ס"ל חמץ קודם זמנו מותר בהנאה רק באכילה אסור (פסחים ך"ח ע"ב) והנה אם מותר בהנאה שלו לגמרי הוי, ובודאי ניחא דעובר על בל תשחט דשחיטת פסח הוא קודם הלילה ועדיין מותר בהנאה וכלו נחשב, משא"כ בשוחט את הפסח במועד, שוב מנ"ל לדרוש דעובר אז על לא תשחט בשלמא בב"י עיקר הלאו רק לימי פסח בא, צריכין לבא מכח עשאן הכתוב כאלו ברשותו דאל"כ לא משכחת ב"י כלל משא"כ בשחט הפסח שלא בזמנו בע"פ רק במועד, מנ"ל דעובר בכה"ג על לא תשחט, הרי חמץ זה אינו שלו וחמץ של אחרים אינו עובר בלא תשחט, דכ' לא ילין הנך דקיימי בלא ילין, ואי דלא תשחט היכי משכחת לה, הרי משכחת בשחט הפסח כמצותו בע"פ דאז חמץ שלו מפני היתר הנאה, אבל בפסח מנ"ל למדרש שיעבור על לא תשחט אחר דאיסור הנאה יש עליו, ועשאן לא שייך דמי מכריח לזה אחר שיש לקיים קרא כדכתיב בשחט ע"פ על החמץ, וזה היה קשה לרש"י ומפ"ז כ' רש"י לתקן זאת כיון דבלא"ה עבר על חמץ זה משום ב"י, וקשה דהרי לא יראה לך כתיב וחמץ אינו שלו וצ"ל מכח זה דע"כ עשאן הכתוב כשלו וברשותו לענין ב"י, וא"כ שוב לענין בל תשחט ג"כ החמץ נחשב כשלו מטעם מגו דחשוב כשלו לענין בל יראה הה"ד דמחשיב כשלו לענין בל תשחט כמו שמצינו בכ"מ (סוכה ד"ז ע"א) מגו דהוי דופן לענין שבת הוי דופן לענין סוכה, וכן (שבת צ"א ע"ב) מגו דהוי שיעור לענין תרומה הוי שיעור לשבת, כן בזה כתב רש"י וחייב על לא תשחט בהדי' לאו דב"י ואיכא מלקות נמי דשחיטה, היינו כיון דע"כ חשוב החמץ כשלו מטעם דעובר עליו בב"י, וא"כ הה"ד דעובר בב"ת דהרי בלא"ה הוא שלו משום ב"י ונכון:

*ועוד* נ"ל דאפילו נאמר דרש"י ס"ל כאותן הפוסקים דר"ש אוסר ג"כ החמץ אפילו בהנאה אחר שש, וא"כ בלאו דלא תשחט, ג"כ צריכין לבא מטעם עשאן הכתוב כברשותו, דהרי גם בע"פ אסור בהנאה ואינו שלו ול"ע משום ל"ת, מ"מ צדקו דברי רש"י דידוע דעת רוב הפוסקים אפילו למ"ד חמץ אסור בהנאה מחצות ואילך מ"מ לענין ב"י לכ"ע א"ע עד הלילה ע' ראב"ד פ"א מה' חמץ וע' שו"ת נו"ב מהדו"ק חאו"ח סי' ך' באריכות, ומכ"ש לר"ש והנה ר"ש ס"ל בכ"מ דבר הגורם לממון כממון, וכ"ז שלא עבר בב"י מקרי דבר הגורם לממון דהרי יהיה מותר אחר הפסח, ע' (פסחים ך"ט ע"ב) דחמץ של הקדש מעל משום דבר הגורם לממון שמותר אחר הפסח, אבל שאר חמץ נהי דאינו אסור אחה"פ רק מטעם קנסא קניס מ"מ אינו ראוי' מדרבנן ולא הוי דהגל"מ, אבל חמץ בע"פ דעדיין לא עבר ויהיה מותר אחר הפסח שוב ע"פ חשיב כשלו וכבר הקשה בכיוצא בזה הרב שאגת ארי' סוף סי' ע"ז, והרב מקור חי{י}ם תמה עליו דלא דמי להך דפסחים ך"ט דשם חמץ כל הקדש א"כ לא עבר שום איש בב"י ושייך שפיר דבר הגורם לממון מה שמותר אחר הפסח, משא"כ חמץ כל ישראל נהי דמותר אחר הפסח מ"מ אסור להשהותו בפסח דהרי יעבור בב"י, ואיך שייך דיחשב עי"ז שלו, ומה יעשה בפסח עם לאו דב"י הנדבק במי שמשהה חמץ ת"י, והוא קו' חמורה מאוד עד שבעל מקור חיים חשבו להרב שאגת ארי' לטועה בזה:

*אכן* לפענ"ד להצדיקו דהנה הרא"ש פ"ק דפסחים הביא דעת הגאונים, דישראל שהפקיד חמצו אצל ישראל אחר או אצל נכרי, וקיבל הנפקד אחריות אינו עובר המקפיד בבל יראה, והביאו המכילתא דדרשו בב{י}תך יצא חמצו של ישראל ביד גוי שהוא שלו ואינו בביתו, ורבינו יונה כ' שעובר עליו אף המפקיד, והביא ראי' מוגנב מבית האיש וכ' הרא"ש שאינו מבין ראיתו וגם לא כתב לפרש המכילתא, אלא נראה כיון שהשאיל הנפקד ביתו לשמירת ממונו ביתו קרינין בי', וביתו של מפקיד הוא, וקשה איך עלה על דעתו למעוטי חמץ ישראל בבית אחר שזה אינו ביתך, ואדרבא ראינו (ב"ק ס"ט ע"ב) דרשו מה ביתך ברשותך אף כל ברשותך לאפיקי גזל בלי יאוש, אין ביד שניהם להקדישו זה לפי שאינו שלו וזה לפי שאינו ברשותו, ודרשו ביתו ברשותו ובכל זאת בפקדון קי"ל כל היכי דאיתא ברשותא דמרא איתא ויכול להקדישו ולמכרו, וע' תוס' (ב"מ דן ו' ע"א) ורמב"ם פ"ו מה' עירובין, ראינו בהדי' דמפקיד אצל אחרים ביתו קרינא בי' ולא פסק מלהיות שלו, עי"ז שמופקד אצל אחר, וביותר תמה החכם צבי סי' קל"ט וגם הרב פני יהושע על מ"ש הרא"ש ולא הבנתי ראייתו הרי ראי' ברורה יש דראינו דלא קי"ל כר' שמעון ואף קיבל אחריות מ"מ פטור מדין שומרים דכ' וגנב מבית האיש ולא מבית הקדש, אע"ג דבעלים קבלו אחריות, מ"מ לא נפקע ע"י זה רשותם של בעלים העקרים, וההקדש הוא עיקר ונפטור מדו"ה, כן כאן אף אם הפקיד אצל אחר וקיבל השני אחריות, מ"מ שם הבעלים לא נפקע והמה עקרים והניחו בצ"ע, אבל הנכון בעיני דדעת הגאונים בודאי פקדון אף דקבלו אחריות בודאי הבעלים הראשונים המה עקרים, והיינו דהם יש להם קנין הגוף בדבר, משא"כ באיסור הנאה של חמץ גם בעלי' אין להם קנין הגוף בזה, רק דהתורה עשאו כאלו ברשותו, א"כ אפשר בכה"ג שקיבל השני אחריות, אז השני הוא העיקר כיון דבעלים ג"כ אין להם קנין הגוף מפני איסור הנאה, ורק התור' הטילה עליו בזה שעשאה כשלו, אולם באופן שלנו עשא{ה} התור' להנפקד כשלו, משא"כ בשארי מקומות היכי דלא הוה איסורי הנאה בודאי ביתו דמפקיד קרינ~י~ן ושאני הכא דאין לבעלים הראשונים בזה מאומה, וע' מקור חיים ויד המלך שהתעוררו בכיוצא בזה, ומפ"ז כ' ולא הבנתי וראייתו דכאן עיקר הענין מפני איסור הנאה נפקע מבעלים הראשונים ואיך מביא מוגנב מבית האיש דלא דמי לאיסור הנאה דהתם כיון דיש להקדש חלק בגוף הקרבן, בודאי לא נפקע זכותם בשביל קבלת אחריות של אחרים, ודעת הרא"ש כיון דהמקום נקנה להמפקיד שוב כאלו ברשותו ממש, וכמו חמץ ברשותו התורה עשאה כשלו כן ג"כ היכי שהי' מופקד אצל אחר, המקום נקנה לו למפקיד ושלו מקרי ואמרינן גם בזה עשאן הכתוב כאלו ברשותו:

*והנה* סברת הרא"ש אמורה דוקא במונח החמץ ברשות הנפקד קודם הפסח, א"כ נקנה להמפקיד המקום עוד קודם הפסח, וגם בזה אמרינן התורה עשאה כשלו כיון שהיה שלו קודם פסח, משא"כ אם מניח חמץ אצל עכו"ם לאחר זמן איסור הנאה היינו ערב פסח אחר חצות, בכה"ג אינו ברשותו ולא שייך דמקומו מושכר לו, דלאיזה ענין הוא מושכר להמפקיד אחר שכבר אסור בהנאה ואין לבעלים מאותה להניח שמה שיקנה לו מקומו, וע' צל"ח שם דבזמן איסור הנאה לא שייך קבלת אחריות וכן קנין שכירות ג"כ, וא"כ דברי הש"א נכונים דאיך אמרינן בש"ס דלאחר זמן לאו ברשותו, הרי עדיין ברשותו מפני גורם לממון שיהיה מותר אחר הפסח, ואי דיעבור בבל יראה בפסח ואסור להשהות החמץ אצלו, ז"א הרי אם יתן החמץ לעכו"ם אחר זמן איסור אזי לא יעבור על ב"י כדרשת המכילתא, וא"כ יוכל להפקיד אצל עכו"ם אחר חצות, ולאחר הפסח מותר והוי גורם לממון, וא"כ צדקו דברי רש"י דברישא אפילו אם נאמר דר"ש ס"ל חמץ אחר חצות אסור בהנאה, מ"מ שלו הוא מפני גורם לממון, משא"כ שוחט פסח על החמץ במועד דאינו שלו לגמרי דהא אסור אחר הפסח, וכבר עבר בבל יראה צריך רש"י לבא מטעם מגו דהוי שלו לענין בל יראה הה"ד לענין לא תשחט:

*ועפ"ז* יצדקו ג"כ דברי הרב פ"י שהחליט שם בשם תורת חיים שמה שפי' רש"י של אחרים נכרים דדוקא חמץ של נכרים א"ע בב"י אבל חמץ של ישראל אחר, עובר בב"י וכ' הפ"י טעם הדבר משום דחמץ של ישראל הכל מצווין עליו לבערו, וכן חמץ הפקר ג"כ עובר עליו, והרב בעל מקור חיים בפתיחה הקשה עליו, הרי אמרו במשנה (פסחים מ"ז ע"ב) לא זהו חמץ שמוזהרין עליו בב"י וב"י, והטעם משו' דטובת הנאה אינו ממון ולא הוי רק הפקר, ולשיטת הפ"י הרי גם הפקר עובר עליו, ועוד למה אמר הכתוב עשאן כאלו ברשותו, הלא סגי שיאמר עשאן כשל הפקר, ועוד הן דהכל מצווין עליו לבערו אינו רק משו' עשה דתשביתו, אבל לענין ב"י לא ידענו שיעברו אחרים, והנ"ל דהנה בחמץ קי"ל דאמרינן הואיל והקשו בתוספות דא"כ בחמץ של ~אחרום~{אחרים} נאמר ג"כ הואיל ואי בעי קנה לי' ותי' התוס' דבמחוסר ממון לא אמרי' הואיל, וע' רש"י (פסחים מ"ח ע"א) ושיטת הרמב"ם פ"ג מה' חמץ דמפ"ז בהגיע זמנו אחר הפסח אפילו הרהינו אצלו ומעכשיו לא מועיל משום דאמרינן הואיל ואי בעי פדה לי' ע' רב המגיד שם, וא"כ מכ"ש בחמץ של הפקר או בחמץ של ישראל אחר דהוי הפקר נהי דלא הוי הפקר רק מצד עשה דתשביתו ומפ"ז הכל מצוין עליו לבערו, שוב עובר בבל יראה גם כן משום הואיל ובידו לזכותו מן הפקר, וכאן לא הוי מחוסר ממון דלקנות דבר מהפקר, אינו חסר שום דבר, והא דעובר בהפקר אינו מצד שהוא הפקר דודאי כל זמן שאינו שלו אינו עובר, רק עובר מצד שיש לו הצטרפות אליו ע"י הואיל ויכול לזכותו ומפ"ז צריך לבא מטעם עשאן הכתוב כאלו ברשותו, אבל הפקר בלא הואיל בודאי אינו עובר:

*ומה* שהק' דלמה אינו עוב' שם בפסחי' מפני טוב' הנאה אינו ממון הרי מ"מ הוי הפקר, הנה במחכ"ת טעה בזה ולא דמי כלל דדוקא שאר חמץ אשר זולת איסור הנאה הוא ממון גמור, ורק מצד איסור הנאה של תורה נעשה הפקר, א"כ גלי התורה בזה דעשאן הכתוב ברשותו לענין בל יראה אף על גב דאינו שלו, וא"כ שייך גם בהפקר בידו לזכותו ועשאה התורה עי"ז כממון, וזה שייך דוקא בכל מקום, משא"כ בטובת הנאה אשר קי"ל בזולת זה אינו ממון משום דאין בו קנין הגוף כלל והגוף שייך רק לכהנים, וע' (ב"מ י' ע"ב) והוא הפקר עולמית וכל מי שיש תחת ידו מתנת כהונה הוא הפקר אצלו, ובהפקר כזה אשר מצד עצמו אין לו שום בעלים והוי כריח התפוח וכאויר בית, ובזולת איסור הנאה דחמץ ג"כ אינו ממון בודאי בכגון זה אינו עובר בבל יראה, ולא שייך התורה עשאה כאלו ברשותו, היינו דהתורה סלקה איסור ההנאה מן חמץ לענין שיעבור בבל יראה, אבל טובת הנאה הוי הפקר יהיה ביד מי שיהיה ובכל זמן שיהיה ואפילו זולת א"ה ובכה"ג בודאי אינו עובר עליו וזה ברור בסברא:


[^1] *הגה* והתשובה שהשבתי לגיסי החריף נ"י כתבתי לדחות דברי המג"א סי' תל"ז שכ' דהשוכר יוכל לבטל החמץ אע"ג דהחמץ של המשכיר מ"מ בלי ספק הפקירו כשיצא מביתו ומפ"ז יוכל השוכר לבטלו וצע"ג דברי' דהרי ביטול בלב אינו רק בסיוע שבלא"ה הוא איסור הנאה וא"ש, ותועלת הביטול רק בזמן התחלת איסור הנאה אבל קודם זמן איסור, הוא ממון גמור ואינו נפקע ע"י ביטול לחוד, וא"כ המשכיר שהשכירו בזמן היתר והשוכר נכנס בזמן היתר, נהי דהפקירו המשכיר בלב שלם עדיין לא יצא עי"ז מרשותו, והשוכר לא קנה החמץ אז בזמן היתר שיהיה בידו לבטל חמץ המשכיר וצ"ע~)~:
<h3>סימן ח</h3>
% סימן ח

*במ"ש* הר"י בן פלאט והרשב"א דשלוח הקן הוי מצוה הבאה בעבירה וכן עריפת פטר חמור ומפני זה אינו מברך, וכן שריפת נותר ודדמי לי', אולם קשה לי בשלוח הקן נוטלה על מנת להחזירה לא עבר כלל, וכבר התעורר האבודרהם בעצמו כן, כמו שראינו שמברך על עשה דתשביתו מפני שאם מבערו לבסוף אגלאי למפרע דלא עבר, כן בשלוח הקן אם שלח האם לבסוף לא עביד שום איסור, וראיתי בחות יאיר סי' ס"ז שדעתו שמחוייב לחזור אחר קיום מצות שלוח הקן, והביא ראיה מש"ס (חולין קל"ט ע"ב) כי יקרא מה תלמוד לומר לפי שנאתר שלח תשלח וכו' יכול יחזור בהרים ת"ל כי יקרא במאורע, ונהי דממעט שלא יחזור בהרים, מכל מקום במאורע משמע דרמיא עליו לזקוק ע"ש, ולשיטתי' לא לבד שלא עבר איסור בשלוח הקן, רק מצוה ג"כ עשה ואיך חשיב לשליח הקן מצוה הבאה בעבירה: [^1] וע' תשובת חות יאיר סי' פ"ג, ובעיקר דברי הר"י בן פלאט למניעת הברכה נ"ל אף על גב דבנוטלה על מנת לשלח ליכא עבירה מכל מקום לא פליג רבנן, וראינו שאין מברכין על גירושין מהטעם שכתב דיש גירושין שהם מצוה הבאה בעבירה כגון היכי דלא מצא ערות דבר ששנוי המשלח, אם כן אף בנשא נשים בעבירה דאיכא מצוה בגירושין מכל מקום לא פלוג רבנן שיברך על קצת גירושין ועל קצתן אין לברך ע"ש, ובאבודרהם מוסיף דמפני זה אין מברכין על החליצה מפני דג"כ עבירה נחשבת דחליצה במקום יבום לאו מצוה היא אף על גב היכי שלא יוכל היבם לכוין לשם מצוה פוגע באיסור אשת אח וחליצה באופן זה מצוה גדולה מ"מ לא פלוג רבנן, כן בשלוח הקן אף על גב בנטלה על מנת לשלח לא עשה שום איסור, מכל מקום היכי שנטל על מנת שלא לשלח, רק אח"ז נמלך ותיקן הלאו, בכה"ג נהי דתיקן המלקות איסור לא נתקן ובכה"ג שוב מצות שלוח בא בעבירה ולא פליג רבנן, משא"כ עשה דתשביתו אם מבערו לבסוף לא נשאר שום איסור משום דבלאו הכי אינו שלו והתורה לא הטילה עליו איסור בעל כרחו ומפ"ז מברך:


[^1] *הגה* ראיתי לחכם גדול א' שהתעורר שהרב חו"י העלים עין מדברי הר"ן בחי' לחולין קכ"ט עוף שהרג את הנפש, הקשה דיבא עשה ול"ת דשלוח הקן וידחי עשה דובערת ותי' עשה ובערת עדיף מפני שמצוה עליו תדיר משא"כ שלוח הקן מי הוי מצוה המוטלת עליו הרי אם לא רצה לקחת הבנים פטור משלוח ע"ש הרי דעת הר"ן דלא הוי מצוה רמיא עליו כלל אם אינו רוצה לקחת הבנים:
<h3>סימן ט</h3>
% סימן ט

*עוד* כ' הר"י בן פלאט והרשב"א דמפ"ז אין מברך על הפרשת שקלים מפני דלא יהיב מדידי' כלום, וכן בדוד הוא אומר כי ממך הכל ומידך נתנו לך, ובכל מתנות כהונה אין מברך רק על הפרשה ולא על נתינה, ועפ"ז אפשר ג"כ להצדיק דברי החכם צבי בתשובה סי' קכ"א על הך פיסקא בירושלמי פ"ג דשקלים שמא יעני, ומקשה וימלא פימו מוי א"ר תחליפא מפני הברכה, ומפרש הח"צ ובעל קרבן עדה ג"כ מפני שחייב לברך על הפרשת תרומת הלשכה אף על גב דלא הוי רק דרבנן מ"מ דמי כחלת ח"ל דכ"ג דרבנן ומברכין ע"ש, ולכאורה הרי קי"ל דאף על הפרשת שקלים אינו מברך מפני שאינו נותן משלו כלום דמחזיר חלקו של הקב"ה מפני שדבר קצוב הוא, משא"כ בשאר מתנת כהונה אין מברך רק על הפרשה מפני שקודם הפרשה אין לכהנים חלק בזה מאומה, ואין להם רק משעת הרמה ואילך, וא"כ טרם ההפרשה אין לכהן חלק בהם ומפ"ז מברך, ומיד שהפריש נעשה חלק הכהנים ידוע ולפ"ז אין מברך על הנתינה לכהן, משא"כ שקלים פתוך בהו חלק גבוה דבר קצוב וממשכנין ע"ז, ומפ"ז אין מברכין על הפרשה, אבל הפרשת תרומה הלשכה שהיא מצוה עומדת בפני עצמה, להפריש שקלים לקרבנות תמיד אם כן לא נשתנה משאר המצות דרבנן שמברכין:
<h3>סימן י</h3>
% סימן י

*מה* דפשיטא לי' להר"א בן פלאט והרשב"א דעל עריפת עגלה מברכין וכן על הקרבת קרבנות ועל הסמיכה וזריקה וכל מעשה מנחות וכו', אנכי חפשתי ברמב"ם ה' רוצח ובתוספתא דסוטה ובש"ס בבלי וירושלמי ולא מצאתי שום רמז לברך על עריפת עגלה, ונ"ל טעם הרמב"ם שהשמיט ברכת מצוה זאת מפני דקי"ל צער בעלי חיים דאורייתא, וכמו שראינו שאין מברכין על המלקות וחיוב מיתת ב"ד כמ"ש למעלה כך אין מברכין על צער של בהמה, ושחיטה שאני דברכה על מניעת אכילת נבלה וכן מילה לשיטת ר"ת הוא הודאה כי הקב"ה הבדילנו מן האחרים ע"י שמאוסה ערלה, אבל על מצוה לחוד במקום תקלה לא שמענו שמברכין. ומ"ש דעל הקרבת קרבנות מברכין, ע' רמב"ן ס' המצות שורש י"ב שכתב ג"כ דהכהן מברך על כל מצוה ומצוה של עבודה, וע' מ"ש משנה למלך פ"א מהל' מעשה הקרבנו' שחולק בזה על בעל לב שמח שלדעתו אין מברך רק על העבודה הגדולה ושאר עבודות תלויים בזה:

*ומ"ש* דעל הסמיכה מברכין א"כ לפי שיטת הפ"י (ר"ה ך"ח ע"ב) דהעדר הברכה הוי היכר דאינו עושה משום שרוצה להוסיף וא"ע בבל תוסף, וא"כ למה פליגי בנשים סומכת רשות ופרש"י (ר"ה ל"ג ע"א) דנשים מעכבין מפני בל תוסף, והרי נשים בלי ספק לא הי' מברכין על הסמיכה, כיון דלא עשו סמיכה רק מפני נחת רוח לנשים (חגיגה י"ז ע"ב) א"כ איכא היכר דאנשים מברכין על הסמיכה ולא נשים, וכן נ"ל ג"כ ליישב עי"ז קו' הרב נודע ביהודא מהדו"ק חאו"ח סי' וא"ו לשיטת המג"א סי' קכ"ח ס"ק א' דמאן דס"ל נשים סומכת רשות ס"ל דזר כשר לנשיאות כפים, וא"כ ר"ש ס"ל נשים סומכת רשות ובש"ס (מנחות ח"י ע"ב) אמרינן חמשה עשר עבודות מסורות לבני אהרן וזר פסול ע"ש ונשיאות כפים אחת מהן, אבל לפי הנ"ל ניחא דוקא בסמיכה ס"ל נשים רשות כיון דליכא בל תוסף משום היכר ברכה, אבל בנשיאות כפים היכי דמברך הזר איכא בל תוסף, ור' יוסי שעלה לדוכן הוה עם שאר הכהנים ולא היה מברך כמ"ש המג"א שם, אולם ממ"נ איך אפשר שיברך הזר על נשיאות כפים, אם מברך אשר קדשנו בקדושתו של אהרן הרי הוא ברכה לשוא, שהרי לא נתקדש בקדושה זאת, ואם משנה הנוסח, ואינו מברך רק אשר קדשנו במצותיו וצונו לברך, א"כ עדיין עי"ז היכר יש בנשיאות כפים ע"י זרים:

*ובעיקר* הקו' נ"ל דלק"מ בשלמא בכל העבודות שייך זר פסול וצריך לעשות עבודה חדשה מיד, משא"כ כאן ממ"נ אם עשה כהן מצות נשיאות כפים המוטלת עליו, א"כ נפטר ממצותו, ומאי איכפת לו אם היה ישראל ג"כ בחבורתו, ואם לא ברכו הכהנים, רק זרים לבד, א"כ אפילו זר כשר לנ"כ בכל זאת צריך הכהן לישא כפי' כמצוה ולא נפטר בנ"כ של זר, לכן נלע"ד דהנה הגאון בעל הפלאה פ"ב דכתובות, כ' על הך דלא ידע ר"י מאי איסור איכא בנשיאות כפים לזרים, וכ' הגאון הנ"ל כשם שיש מצוה שכהן יברך כן יש מ"ע שהעם יהי' מתברכין מכהנים, ואם זר מברך א"כ אינו בכלל מתברך, וע' תשובות בית אפרים חאו"ח סי' וא"ו, וא"כ ניחא לשון זר פסול לנשיאות כפים, היכי דשמע הזר ברכת כהנים פעם א', מותר לו אח"כ לישא כפי' לר"ש דנשים סומכת רשות הה"ד זרים, וכמו בנשים אינו רק רשות ואינם מוציאין ידי חובת המחוייבין בדבר, וכן דין הזרים אף שכשרים לנשיאות כפים, אולם העם אשר שמעו מפיהם לא יצאו ידי חובתם וזה אמת לפענ"ד:

*ומה* שהקשיתי לשיטת אבודרהם דבסמיכה מברכין, א"כ שוב היכר איכא בנשים ולא הוי בל תוסף כבר התעוררו בכיוצא בזה הגאונים בעל פ"י וטורי אבן דהרי נשים עבדי סמיכה בהקופי ידייהו והוא שינוי משאר סמיכה ואיכא היכר עי"ז ולא הוה בל תוסיף, אולם לפי מה שלמדתי מרש"י (עירובין צ"ז ע"ב) ד"ה נשים מעכבות כתב רש"י דלאו חילול יום טוב רק נראות כמוסיפות, הרי שאינו ודאי בל תוסיף היינו מפני היכר הברכה או אקופי ידו ואינו רק נראה כמוסיף, ואינו רק מדרבנן:

*והנה* אחר שדקדקתי הרבה בדברי אבודרהם בתשובות הר"י בן פלאט לא מצאתי זכר שמה על מניעת הברכה מכתיבת ספר תורה, דהרי מצוה גדולה הוא וכבר הגאון מפרעשבורג ז"ל במכתבו אלו התעורר ג"כ בזה וכ' מפני שיש ספק אולי חסר אות אחת ולא קיים מצותו, וכן דעתו על מניעת ברכת הדינים ג"כ משום דא"ר שמעון בן יוחאי בירושלמי פ"ק דסנהדרין לית אנא חכים למידן דין תורה, ובאמת הקו' מן ספר תורה כבר ראיתי שהתעוררו בזה הקדמונים, אבל תירוצו של הגאון ז"ל אינו מובן דא"כ למה מברך על קריאתו, הרי ספר תורה פסול אין קוראין בו, ואין מברכים עליו ג"כ, והרמב"ם חזר בספרו ממה שכ' בתשובה וע"ז אמרו אפשר ס"ת חסר אות אחת והתורה אמרה לקח את ספר התורה הזאת וצ"ע:

*סילק*
<h3>מכתב</h3>
*תשובת* גיסי המופלג החריף השנון מהו' אברהם שלמה נ"י הורוויץ: ואני מעתיק לשונו כאן וז"ל גיסי ידידי מידי ירדתי לגנו ללקוט שושני אמריו המטיפים צוף דבש לחיך ולהשביע נפשי השוקקה לדבריו הנובעים ובאו ממקור חיים ראיתי מה שהקשה אדוני על שיטת הגאונים (פסחים ה') בישראל שהפקיד חמץ אצל ישראל אחר אין המפקיד עובר עליו דלא מקרי ביתו, והקשה רומכ"ת בספרו מטבע הברכות דהרי בפקדון ג"כ דיכול להקדיש היכי דהוא ברשות אחר משום דכל היכי דאיתא ברשותא דמרא איתא ואע"ג דג"כ כתיב כי יקדיש איש ביתו ודרשו מה ביתו ברשותו ומ"מ בפקדון ג"כ ביתו קרינן ולמה בחמץ לא קרינן בי' ביתו לדעת הגאונים ותי' כ"ת דהכא שאני כיון שהבעלים עצמם אין להם קנין הגוף בהחמץ ולא אלים זכותי' לכך הוי כרשות הנפקד עכ"ל, והנה באמת גברא רבא אמר מלתא חכו ממתקים וכלו מחמדים על כל זה התירץ לא תמצא ידו די השיב על הקו' שיש עוד להקשות מהא דאמר רב לעניין עירוב (ביצה מ' ע"א) המפקיד פירותיו אצל חבירו דהוי כרגלי מי שהפקידו אצלו ואכן קי"ל כרב ע"ש ברא"ש ובר"ן וקשה הרי לענין הקדש קי"ל דהוא ברשות המפקיד והכא ל"ש תי' דרומכ"ת אחת היא ע"כ אמרתי הסברא הנכונה בדברי הגאונים דבר הקדש שאני הא דמהני הקדש בפקדון ובגזל לא מהני הקדש ה"ט משום דבהקדש בעינן שלא יהי' תלוי בדעת אחרים ולהכי בגזלן ודאי לא ירצה הגזלן להחזיר החפץ להקדש דהרי גזלן שיהי' שלו וישתמש בו ומפ"ז כיון דיד אחר מעכב לא מהני הקדש משא"כ בפקדון בודאי יחזיר הנפקד החפץ להקדש מיד ונתרצה הנפקד בהקדש ושום דבר אינו מעכבו וזה נ"ל ג"כ כוונת הב"ש סי' ך"ח דאף בגזל ונתרצו שניהם מהני הקדש ע"ש כיון דגם הגזלן מתרצה אין רשות אחר מעכבו נעשה שפיר הקדש, ולפ"ז לענין חמץ שפיר סברו הגאונים דכ' לא ימצא יצא זה שאין מצוי בידך כדאמרינן בש"ס לענין שכירות קני' לכך א"ע המפקיד ולפ"ז גם קושייתו מביצה לק"מ, ויש מזה ראי' לדעת איכא דאמרי שהביא הר"ן שאין יכולים להוליך הפירות אלא למקום שרגלי המפקיד ורגלי הנפקד יכולים לילך לשם וכתב הב"י ס"ס שצ"ז שהם מפרשים דברי רב אף כמי שהפקידו אצלו דהנה הרא"ש חידש כיון שנתן לו ביתו לשמירת ממונו ביתו קרינן בי' ובש"ע סי' ת"מ יש גירסא עובר עלינו אף המפקיד ונ"ל דאף הרא"ש סובר כן דאף דביתו קרינן בי' עכ"ז לא עדיף מבית המושכר דהוי כחצר השותפות כדאיתא בפוסקי' ע' מקור חיים הא דשכירות לא קניא היינו דלא אלים כח השכירות להפקיע קנין הגוף של המשכיר לגמרי אבל מקרי בית השוכר ג"כ דשכירות ליומא ממכר הוא והה"ד הכא הוי רשות שניהם ולכך שניהם עוברים ב"י וב"י ומפ"ז קאמר רב כרגלי מי שהפקידו היינו אף כרגלי מי שהפקידו אצלו כנ"ל ברור: ויגל ד' עיני וראיתי ראי' לדברי מש"ס (נדרים ל"ד ע"ב) היתה לפניו ככר של הפקר אמר ככר זה הקדש נטלה לאכלה מעל לפי כלה ועיין רש"י שפי' כשיטת הרא"מ שמביא הרא"ש דרבא אשמעינן אף שלא היתה שלו בשעת הקדש יכול לזכות בו שיחול קדושה למפרע וע' מ"ל פ"ו מה' עירובין הך"ב והכא לא היה ברשותו דהרי היה מונח ברה"ר ע"כ כמ"ש דעת הגאונים דבעינן שלא יהיה תלוי בדעת אחרת מעכבו וכיון שאין רשות אחר ורצונו מעכבו שוב אף אינו שלו יכול להקדיש ומפ"ז יכול להקדיש ככר זה כיון שהיה עד כה הפקר והיה יכול לקנותו ומפ"ז הקדשו הקדש: ומה שהקשה אדוני גיסי ע"ד מג"א סי' תל"ז דהשוכר צריך לבטלו ג"כ אע"ג דחמץ שא"ש מ"מ משיצא מביתו מסתמא הפקירו והקשה רומכ"ת הרי צריכים לבוא שהשוכר קנהו קודם זמן איסור וא"כ הדרא קו' הר"ן לדוכתא דהרי ביטול בלב אינו מועיל והפקר צריך שלשם. ידידי גיסי באמת זמן כביר אשר פליאה דעת ממני להבין דברי המג"א דקשה עליו עוד יותר דאף אם נימא דהמשכיר הפקירו מ"מ איך קנאו השוכר שיוכל לבטלו הרי חצר השותפות אינו קונה רק במודר לו לתוך קופתו (ב"ב פ"ד ע"ב) וע' ס' מחנה אפרים ה' קנין חצר סי' וא"ו וא"כ איך קונה הכא החמץ שיהיה ב{י}דו לבטלה, אמנם נ"ל דאף אם נימא דלא כמג"א דלא קנה השוכר החמץ עכ"ז יכול לבטל לפי דברי המג"א שם דהמשכיר ג"כ מבטל וכיון דשניהם רוצים שוב שניהם ביחד יכולים לבטלו כמו בגזל ולא נתיאשו לשיטת הב"ש דברצו שניהם נעשה הקדש, אמנם ע"ד המג"א שכ' דהשוכר קנאו קשה כו', וגם קשה מ"ש מקו"ח דהא מדברי הש"ס משמע על המשכיר לבדוק דחמירא דידי' משמע שלא הפקירו לשוכר, ונ"ל דלק"מ דלפי הדין דקי"ל דחצר אינו קונה בע"כ א"כ שפיר קאמר הש"ס דחמירי דידי' דמה בכך דהמשכיר הפקירו מ"מ אינו רוצה לקנות השוכר את החמץ וכמשא כבד יכבד עליו טורח הבדיקה וכיון שהשוכר לא קנה אותו עדיין לא יצא מרשות המשכיר ומפ"ז אמר שפיר חמירא דידי' דאע"ג הפקר גמור קי"ל דלא צריכים שיבא ליד זוכה (נדרים מ"ג) מ"מ ביאוש בעינן אתי ליד זוכה כמתנה וכיון שהשוכר אינו רוצה לקנות עדיין ברשות המשכיר לכן קאמר הש"ס חמירי' דידי' משא"כ המג"א כ' זאת ע"ד המחבר שפסק כמסקנת הש"ס דמחויב לבדוק אף שאין החמץ שלו ומטעם שכ' התוס' ד"ה אם משמסר א"כ שפיר רוצה לקנות כדי לקיים מצות ביטול בחמץ שלו דזה מצוה בלי טורח ובפרט לשיטת האחרונים באו"ח שכ' לשרוף החמץ קודם שבטלו כדי לקיים מצות ביעור בחמץ שלו לפ"ז ניחא לי' להשוכר לקנות החמץ כדי לקיים המצוה בשלימות (ועוד העליתי דאם עבר השוכר ולא ביערו החמץ מותר אחר פסח להמשכיר כיון דחמץ הוא של משכיר והמשכיר לא עבר איך נאסר חמץ של משכיר במה שהשוכר ע"ע בב"י וא"א אוסר דשא"ש וע' נו"ב מהדו"ק דאף בגזל חמץ אחה"פ מותר להנגזל ודוק):

*עוד* ראיתי לכ"ת בספרו מטבע הברכות שפלפל בחכמתו העמוקה בדברי הר"י בן פלאט והרשב"א שכ' דלהכי אין מברכין על שריפת נותר משום דהוי מה"ב ולכאורה ק"ל מהך דאמר חזקי' (שבת ך"ד ע"ב ובפסחים ע"ג ע"ב) דילפינן מנותר דאין שורפין קדשים ביו"ט וקשה דלמא דוקא נותר לא דחי מ"ע דשריפה לל"ת דיו"ט משום דמ"ע זאת באה ע"י עברה שהותיר אבל שריפת שאר קדשים כמו תרומה טמאה דלא באה בעבירה אינו דוחה י"ט אמנם נראה דתרומה ג"כ מה"ב שהיה לו לכהן לשמור אותו שלא יבא לידי טומאה, ולפ"ז לק"מ ק"ו תו' שם שהקשו דע"כ כל הנהו אמוראי ס"ל דיו"ט ל"ת לחוד א"כ נילף מהכא דאין עשה דוחה ל"ת, ועפ"ז לק"מ דליכא למילף מהכא משום דהוי מה"ב אבל במ"א שאין בה שום ריעותא ודאי עשה דוחה ל"ת - ועפ"ז לק"מ מה ששמעתי מאת אדוני גיסי ע"ד התוס' רפ"ג דמ"ק י"ד ע"ב ד"ה ממנעי משמחת יו"ט דהקשו התוס' דלמה לא חייש לגוף העונש מיתה ביו"ט וכ' כיון דהוא מצוה צורך יו"ט קרינן בי' והקשה אדוני לשיטת התוס' דכל ענין מצוה לצורך קרינן בי' א"כ בפסחים ה' ע"ב אמרינן דש"מ תלת ס"מ ל"א מתוך שהותרה לצורך הותרה שלא לצורך דאל"כ ניקום תשביתו ביו"ט ומותר מטעם מתוך ע"ש ולשיטות התוס' אף דל"א מתוך מ"מ כיון דעושה מצוה בשרפתו א"כ בלא"ה מותר ביו"ט לשיטת התוס' דמצוה נחשבת כצורך יו"ט ואני הקשיתי עוד יותר דאיך יליף (שבת כ"ד) מהך דא"ש קדשים ביו"ט לשאר דוכתי הרי אדרבא בשריפת קדשים עושה מצוה ושייך לצורך יו"ט ומ"מ אסור א"כ גם דיני נפשות אסור ביו"ט אע"ג דהוי מצוה אבל לפי הנ"ל ניחא דהתם בד"נ בשבת עושה מצוה גמורה בודאי ומצוה גמורה שאני ומקרי לצורך יו"ט משא"כ בשריפת תרומה וקדשים טמאים ביו"ט הוי מצוה הבאה בעבירה ע"י שעשה איסור מה שלא שמר תרומה וקדשים ובאו לימי טומאה בכה"ג לא נחשב מצוה זאת שיהי' נקרא עי"ז צורך יו"ט ולא הו"ל לטמא את הקדשים ולא יהיה מצות שריפת חוב' עלי': ובזה אשים קינצי למלין וד' יברכהו בר"ט ואזכה לקבל מאתו שאר חלקי חיבוריו הנחמדים היוצאים כפעם בפעם מהוד חכמתו גיסו אוהבו ומכבדו המצפה למכתבו ומיחל אל ד' שירום קרנו למעלה ויתן לו ברכת אברהם */שלמה הורוויץ/*:

*וז"ל* התשובה שהשבתי לו, ידידי גיסי דבריך החביבים עלי מאז ערבים עלי גם עתה מאד וחפצתי להשיבך מהר, אולם טרדות שונות עצרוני עד כה מלהשיבך כמשפט ואבא הפעם בקצרה ובלי עיון רק כפי שפלטתם עטי בהשקפה ראשונה:

*הנה* במה שהקשה מהך דביצה דף מ"ם דקי"ל כרב דהוי כרגלי מי שהפקידו אצלו הנה ל"ד דהתם לענין טלטול בתחומין כמו גבי' רועה אחד דקי"ל כיון שנתנו לו ע"מ זה שיהי' רשאי להוליכו לכ"מ שירצה ה"נ בעל הבית המפקיד נתן לו רשות ע"י פקדון זה שיעשה בפקדון בהולכה לכ"מ שירצה ואדרבה כיון שהפקידו שמה והנפקד קבל אחריות חובה עליו להוליכו עמו למען ישמור אותו במוטב משא"כ ביחד לו קרן זוית קי"ל דאסור לטלטל הפקדון רק לצורך הפקדון ולצורכו אצל בסתם הפקדון עומד ונסתר במקום אחד ומפ"ז לענין תחומין תלוי ביד הנפקד אף שעקרו של המפקיר וזה נכון, וע' פ"י בסוגיא זו שהתעורר ג"כ בקו' זאת וע' מחנה אפרים הלכות שכירות סי' א' שהתעורר לדברי הרא"ש דכיון שהשאיל ביתו לשמירת ממונו ביתו קרינן א"כ מה חילוק יש שם בביצה בין יחוד לו בית דכרגלי המפקיד ובלא יחוד לו בית כרגלי הנפקד הרי אידי ואידי יחוד לו בית מקרי וע' ט"ז ה' פסח סי' ת"מ שהתעורר ג"כ ע"ד הרא"ש אלו מהך דיחוד לו בית אין זקוק לבער (פסחים וא"ו ע"א) ולדברי הרא"ש כל פקדון יחוד לו בית מקרי וא"כ הוי כל פקדון בהפקיד אצל עכו"ם ביתו כל עכו"ם, עוד הקשה הרב ש"א בתשובה סי' ע"ד הרא"ש שכ' דמפ"ז עובר הישראל בהפקידו אצל אחר משום דהשאיל ביתו לשמירת ממונו ביתו קרינן והרי קי"ל שכירות לא קני' ורק לענין חמץ של נכרי קאמר הש"ס דאין זקוק לבער משום דאינו מצוי בידך אבל לענין חמץ ש"י ברשות אחר דאדרבה מפני שאינו מצוי בידך הדין דיפטור והניח ג"כ בצ"ע והנ"ל ליישב כ"ז ובהקדים ד"א שראוי להתעורר לפי שיטת הש"ס (ב"ב ס') דאיש ואשה שמכרו בנכסי מלוג מקחם בטל דכל קה"ג שאינו עומד לפירות לא מקרי בעלים כמו בעבד שמכרו רבו ע"מ ~שימשנו~{שישמשנו} שלשים יום הנה ע"פ סברא זאת נ"ל ליישב סוגי' הש"ס ב"מ ר"פ המפקיד דבשילם ולא רצה לישבע הקנה את הכפל לשומר, והקשה הש"ס והרי א"א מקנה דשלב"ל ואפילו לר"מ דאמר א"מ דשלב"ל ה"מ פירות דקל דעבידי דאתי אבל הכא מי יימר דמגנב ומי יימר דמשתכח גנב ודלמה מודה ומפטר, אמר ר"ז נעשה כאומר לו כשתגנוב ותרצה ותשלימני תהא פרתי קנוי' לן מעכשיו אלא מעתה אפילו גיזות ולדות נמי אלא אמר רבא נעשה כאומר לו חוץ מגיזות ולדות, והנה התוס' הקשו דלמה בגיטין מ' אמרינן בעבד שמכרו רבו לקנס דבעי אפילו לרבנן דאא"מ דשלב"ל מ"מ הרי שור והרי עבד וגם כאן ג"כ נימא הרי פרה והרי כפל והיינו דהוי דהקנה לו פרה לכפילא עוד הקשו על הרמב"ם דס"ל פ"ח מה' פקדון כשחזרה הפרה עצמה הוא עצמה חוזרת וגיזותיה ולדותיה רק הכפל שייך לשומר ולשיטת הרמב"ם דפרה עצמה חוזרת א"כ שוב יוקשה קו' הש"ס דהרי אא"מ דשלב"ל ועיקר תירץ הש"ס רק משום דהקנה לו גוף הפרה דאיתא בעולם ונ"ל לתרץ דהנה שיטת הש"ס גיטין תמוה מאד דקאמר הש"ס הרי שור והרי עבד ולכאורה מה נ"מ דהשור והעבד קיימים הרי לא מכר לו רק לכשינגח העבד ומעשה הנגיחה עדיין לא היתה בעולם וע' רשב"א גיטין דהתעורר בזה, עוד התעורר הרשב"א דמ"ט לא נימא הן בעבד והן בפרה לכפילא דנעשה הלוקח והשומר שותפין בגוף הפרה ובעבד של שני שותפין וכן פרה של שותפין שייך דין שלשים של עבד וכן דין כפל והניח בצע"ג ונ"ל דהנה לפי שיטה זאת שהקדמנו א"א שיהי' קה"ג לזה וק"פ לזה והנה בעבד שמכרו רבו לקנס א"כ שוב כיון דקה"ג מן העבד שייר אדון לעצמו וק"פ היינו קנס מכר לאחר א"כ לא זה קרוי בעלים ול"ז בעלים וא"כ יפטור כלל מקנס דהרי אין לו בעלים כלל דהרי אין לו אדון מיוחד כמו בדין יום או יומים, והנה אנן קי"ל א"א מוציא דבריו לבטלה בערך פחות מבן חודש וה"ט משום דאדם יודע דאין ערך לפחות מבן חודש וע"כ לדמי קאמר ע' עירובין דף {?}, והנה כאן דאם אמרינן דמכר להקונה רק קנס א"כ אין כאן קנס כלל דהרי כיון דאין לו חלק בגוף לא מקרי בעלי' וצריכים לתרץ דיבורו שלא יהיה לבטלה ואמרינן דמכר לו שיהי' לו שיתוף בגוף העבד כקו' הרשב"א וזה פי' הש"ס הרי שור והרי עבד דהרי מכר לו עבד לנגיחת השור וא"כ אין כאן דין שלשים של עבד ושוב לא יהי כאן דין קנס וע"כ לשותפות איתכוון והוי דבר שבא לעולם וזה שייך דוקא בעבד שמכרו רבו לקנס דכדי שלא יהי' דבריו ומעשיו לבטלה מתרצין דיבורי משא"כ בהך דמפקיד דלא אמר המפקיד שתקנה הכפל לשומר רק אנן סהדי דבהאי הנאה דלא אטרחי' לבי דינא מקני לי' כפילא וכיון שלא הוציא שום דיבור ואמירה רק אומדנא אין כאן שייכות לתרץ דיבורו כלל דכוונתו שיהי' שותף עם השומר בגוף הפרה דהרי נעדר כאן שום דיבור ואמירה וא"ל שהקנה לו פרה לכפילא היינו הגוף שייר לעצמו ורק הקנה לו הגוף של הפרה שיקנה עי"ז כפל א"כ שוב אין כאן בעלים כלל דהרי הגוף שייך לבעלי' ופירות שייכים להשומר ובהעדר בעלים מיוחדים שוב אין כאן חיוב כפל כלל ותירוץ דיבורו ל"ש אחר שלא היה כאן דיבור ואמירה כלל וע"כ דבשעת גניבה היתה כל קה"ג הפרה ופירות שייך לבעלים ומתחייב כפל ע"י הבעלים הראשונים ואח"כ לאחר שנגנב מקנה לו ושוב הוי דשלב"ל ומתרץ הש"ס שפיר דכשתגנוב ותרצה ותשלימני תהא פרתי קנוי' לך מעכשיו והקנה לשומר קה"ג וק"פ מהפרה וא"כ השומר נעשה בעלים גמורים וע"י נתחייב כפל וזה הוי דשב"ל ודעת הש"ס היתה דאם הקנה לו פירות א"כ הקנה לו בלי ספק כל הפירות אפי' גיזות וולדות נמי ומתרץ הש"ס אלא אמר רבא נעשה כאומר לו חוץ מגיזותיה וולדותיה היינו דהמפקיד שייר לעצמו שבח גיזות וולדות א"כ שוב א"צ לבא דהקנה לו גוף הפרה רק נוכל לומר דהקנה לו רק פרה לכפילא כקו' התוס' ואי דכה"ג היכי דהקנה לו גוף הפרה שוב אין כאן בעלים מיוחדים דקה"ג בלא פירות לא הוי בעלים ז"א כלל דהרי כיון ששיירו בעלים לעצמם גם ק"פ דגיזות וולדות והם מקרי בעלים גמורים הן לקה"ג דפרה שלהם והן לענין ק"פ דגיזות וולדות ולא מקרי שוב קה"ג שאינו עומד לפירות והבעלים הן עקרים ופרה היכא דאיתא בבית שומר ברשותי' דמרא איתא ומתחייב הגנב כפל בשביל בעלים מיוחדים היינו המפקיד ומפ"ז מיושבים לנכון שיטת הרמב"ם דלפי תי' הש"ס דגיזות ולדות לא הקנה לשומר ושייר ק"פ זה לעצמו שוב א"צ לבא לזה דהקנה לו גוף הפרה רק דהקנה לו פרה לכפילא ומפ"ז כ' הרמב"ם שפיר דפרה עצמה חוזרת לבעליו וניחא מאד לשון אלא אמר רבא היינו כיון דמוקי דנעשה חוץ מגיזותיה ולדותי' א"צ שוב לתירוץ דהקנה לו גוף הפרה וז"נ:

*עוד* נ"ל לתרץ דברי הרמב"ם בדרך נכון מאד וליישב ג"כ קו' התוס' דהרי הוי פרה לכפילא וכה"ג לא מקרי דשלב"ל ונ"ל דהנה הרב מהר"מ אלשיך בתשובה סי' וא"ו מובא בקצה"ח ס' ר"ט דאף דקי"ל דקל לפירות מהני דוקא דקל לפירות דבשעה דהפירות באים לעולם גם הדקל ישנו בעולם א"כ בכל עת קונה ע"י הדקל את הפירות משא"כ בהקנה לו מעות לפירות דאז בעת בוא הפירות לעולם שוב הגוף איננו בעולם בכה"ג לא מהני, וע' בקצה"ח שהביא סמנין לדבריו מדברי שמ"ק בסוגיא דמקדיש מעשה ידי אשתו והסברא ג"כ נותנת בזה דהרי טרם ביאת הפירות לעולם לא קנה רק ע"י הדקל דאיתא בעולם ומסייע לקנין ובהעדר הגוף של הדקל שוב לא נשאר שום דבר אשר יסייע לקנין והנה בנ"ד נזכר במשנה דהקנה לשומר הן תשלומי כפל והן דו"ה והנה בשבח של דו"ה אשר באה על טביחה ומכירה בכה"ג בעת בא השבח והפירות שוב הגוף איננו בעולם ומקשה הש"ס שפיר דאיך אפשר להקנות לו דו"ה דהרי בעת שיבא הקנס לא יהי' הגוף בעולם ופרה לכפילא ל"מ בכה"ג ומשני הש"ס נעשה כאומר לו כשתגנוב וכו' וזה שייך דוקא לענין דו"ה אבל לענין תשלומי כפל שהגוף ישנו עדיין שוב בלא"ה לא הוה דשלב"ל משום דהוי פרה לכפילא ומפ"ז כ' הרמב"ם שפיר כשחזרה גוף הפרה חוזרת לבעליה היינו היכי שלא היה כאן רק כפל לבד וגוף פרה חוזרת שוב חוזרת לבעליה דבכפל לבד א"צ לבוא לזה שהקנה לו גוף הפרה, וקו' הש"ס תסובב רק על דו"ה ועפ"ז נתישב ג"כ דקדוק חמור בדברי הש"ס שהתעורר בעל שמ"ק דלמה עושה הגמ' מקודם צריכתא ל"ל למתני בהמה ול"ל למתני כלים ואח"ז מקשה הש"ס הרי הוי דשלב"ל ולמה לא מקשה הש"ס תיכף דאיך אפשר להקנות הכפל הרי הוא דשלב"ל, אבל לפי הנ"ל ניחא דבלא צריכתא לא הוי אפשר להקשות דהרי א"ל כקו' התוס' דהוה פרה לכפילא ואף דבד' וה' ל"ש תי' זה דא"ל דכיון בעת שהיתה הגניבה אשר תקדים לטביחה ומכירה ברגע הזאת קנה הפרה לכפילא וא"כ נעשה פרה שלו לכל קנין שבעולם וממילא בא הקנין לדו"ה מפני שכבר יש לו קנין מן הפרה לכפילא מצד עצמה כל הפרה ולא מצד המפקיד אבל כאן עביד הש"ס צריכתא דאי אשמעינן כלים הו"א דוקא כלים משום דלא נפיש כפלייהו אבל בהמה דנפיש כפלייהו לא מקנה לי' כפילא קמ"ל, ולכאורה כיון דכבר קנה בהמה לכפילא דבזה דמיא לכלים וא"כ הקנין לדו"ה בא ממילא מצד שיש לו קצת אחיזה בגוף הפרה לכפילא ומדקאמר הש"ס אימא לא מקני לי' משמע שקנין המפקיד נמשך מצדו הן לענין כפל והן לענין דו"ה וא"כ דכל ענין קנין של השומר בא מצד המפקיד ומקשה הש"ס שפיר דלענין דו"ה הוי דשלב"ל וז"נ:

*נשיב* עתה לשיטה זאת שהזכרנו למעלה דקה"ג לזה וק"פ לזה שניהם אינם בעלים, ועפ"ז נ"ל ליישב ג"כ סוגיות שונות בש"ס בט"ה ממון (נדרים פ"ה ע"א) דקאמר הש"ס כיון דאמר כהנים נהנו לי יטלו ע"כ, משום דהפקיר את טובת הנאה, והקשה הרשב"א כיון דעתה קי"ל טובת הנאה ממון א"כ נהי דאסר כל כהנים ולוים מ"מ יש לו רשות למכור טובת הנאה לישראל אחר וישראל אחר יתנה לכהן אבל לפי הנ"ל ניחא דהנה באמת אף אי טה"מ אין לו לבעלים חלק בגוף רק ק"פ לבד וק"פ לאו כקה"ג דמי והנה א"א ט"ה אינו ממון מ"מ כיון דבחמץ קי"ל דהגל"מ כממון דמי והרי שום איש לא יכחיש דיוכל לקבל פרוטה מאיש אחד שיתן מתנות כהונה לבן בתו כהן וא"כ למה לא יעבור בחלה בטומאה לר"י משום דס"ל טהא"מ דנהי דאינו ממון מ"מ גורם לממון הוא ובחמץ אף בזה עובר בב"י דגלי קרא לא ימצא וכבר התעוררו בזה המפורשים אבל עיקר הדבר נ"ל בדרך נכון דהנה אמרינן בירושלמי הביאו הר"ן בע"ז ופ"ב דקדושין דבע"ז ויין נסך דאינו תופס דמים הדין דמכרן וקידש בדמיהם מקודשת ואמרו בירו' אע"פ דנותן לאשה מעות מ"מ אינו דמיהן היינו כיון דע"ז ויי"נ איסורי הנאה הם ואין שוה כלום ומי שנותן מעות עבורם אינו נותן מתורת איסור הנאה, וקאמר רחב"י זאת אומרת המקדש בגזל מקודשת דכיון דמעות זה בא לידם רק בגזל דהרי כיון שאיסור הנאה אינו שוה כלום ולמעות זה רק דין גזל יש ומקודשת ש"מ דהמקדש בגזל מקודשת ע"ש באריכות, והנה נהי דאפי' אי טהא"מ מ"מ נותן מעות תמורתם מ"מ כיון דטובת הנאה אינו רק הפקר וגרע מהפקר דשאר הפקר אם זוכין בו נעשה של המחזיק וט"ה הפקר לעולם ודמיא כריח התפוח וכאויר חורבה דלא תפיס בי' קנין ואם נותן אחד מעות תמורתן אינו תמורת הריח כיון שאין בו ממש כן נמי בט"ה אם אינו ממון כיון שא"א להתפשט מן הגוף ובגוף אין לו קנין וא"כ המעות שנותן עבורו אינו דמיהם ומפ"ז א"ע בב"י אם טהא"מ אף שיוכלו לגרום ממון מה שנותנין עבורו לכהן בכ"ז אינו תמורת ט"ה כיון דא"מ: ואולם אם טה"ת מ"מ אי אפשר למוכרו לאיש אחר דהוי רק ק"פ לבד ולא שייך מכירה אפילו טובת הנאה ממון והא דאשה מתקדשת א"א טובת הנאה ממון ע' ס"פ האיש מקדש י"ל נהי דאינו בידו למכור מ"מ אשה זאת מקבלת ממון בטה"מ והרי כ' המ"ל פ"ה מה' אישות דהמקדש אשה חולה שיש בו סכנה מקודשת אף באיסורי הנאה ואע"ג דלדידי' לא שוה מאומה מ"מ לא משגיחין על הנותן רק על האשה המקבלת וכיון דלדידה מטי' הנאת שו"פ מקודשת אע"ג דהמקדש אינו נותן מאומה ע"ש וא"כ כיון דטה"מ נהי דא"י למוכרו משום דאין לו רק ק"פ מ"מ האשה מקבלת ענין ממון עבור זה ולדידה הוי עכ"פ קבלה ובקידושין א"צ יותר, ועפ"ז מיושב ג"כ סוגית הש"ס (ב"מ דף י"א ע"ב) דקאמר הש"ס מעיקרא טהא"מ לקנות בחליפין ופרש"י דטובת הנאה הוי הפקר וא"כ איך קאמר הש"ס מתנה אג"ק נתינה אלימתא ופרש"י שר"ג הקנה להם מטלטלין שהיה לו בחצר ולא מהפקירא, והנ"ל דהנה רבא ס"ל בנדרים טה"מ וכן לעיל דמחלק רבא במעשר עני המתחלק בגורן כיון דא"ב ט"ה רשאים כהנים לקחת בע"כ אבל במעשר עני המתחלק בבית כיון דט"ה לבעלים אסורים כהנים לקחת בע"כ, והנה התוס' (חולין קל"א) מחלקין דבין בנתחלק בגורן ובין במתחלק בבית יש לבעלים ט"ה ע"פ דין תורה רק במתחלק בבית אם תפס הכהן מוציאין ממנו ט"ה, אולם באותן שאין לבעלים ט"ה נהי דיש להם רשות לתת לכל מי שירצה מ"מ אם תפס א"מ מידו וע"כ כיון דרבא ס"ל דט"ה ממון א"כ מה חילוק יש בין קנין חליפין לאג"ק, אולם לפמ"ש אף אי טה"מ מ"מ אינו רק ק"פ ולאו כקה"ג דמי ואין אפשרות למכרו כיון דאין לו חלק בגוף וזה כוונת רבא דמתנת כהונה נתינה כתיב בי' וא"כ כיון דא"א למכור וליתן ט"ה אף שהוא ממון מ"מ א"י למכור ק"פ לבד ומפ"ז אינו מועיל ק"ס משא"כ אגב קרקע דנתינה אלימתא דהרי נותן לו קרקע שהוא נתינה אלימתא שוב מקנה לו עי"ז את ק"פ ובכה"ג יכול להקנות שפיר דהרי הנתינה הוא על הקרקע כמו דקי"ל דמהני דשלב"ל עם דשב"ל כך מהני ג"כ ק"פ אגב קה"ג מקרקע וז"נ [^1]:

*ועתה* נחזור להסיר קו' הש"א מדברי הרא"ש שכ' דמפ"ז המפקיד עובר בב"י משום כיון דהשכיר ביתו לשמירת ממונו ביתו קרינן בי' והק' הש"א הרי קי"ל שכירות לא קניא ועדיין אינו ביתו וי"ל דעיקר הטעם לשכירות לא הוי קנין דיהי' שלו כיון דכ' הר"ן ר"פ השותפין דלא משכחת בדבר א' שיהי' כלו לזה וכלו לזה דאי דמר לא דמר ועתה אי נימא שכירות קניא א"כ השוכר עיקר הבעלים שהרי משתמש בכלו והבעלים פשיטא דהוי בעלים א"כ אי דמר לא דמר לכן הבעלים הם עקרים מפני שיש להם קה"ג ואע"ג דאין להם ק"פ דקה"ג בלא פירות נמי קנין וזה שייך בכ"מ בחמץ של עכו"ם דהם מקרי בעלים ויש להם קה"ג בחמץ א"כ מקשה הש"ס דייחד לו בית אינו רק שכירות ולא קני' משא"כ כאן דמ"מ מקרי ביתו לק"פ וכיון שיש לו רשות במקום זה נהי דאינו ביתו לגמרי מ"מ ביתו קרינן דמ"מ יש לו זכות במקום זה ומי הגיד לנו דצריך שיהי' לו דוקא קה"ג כיון דחמץ שלו ומקומו מושכר לו משא"כ לענין שיהי' נקרא חמץ של עכו"ם בביתו של עכו"ם כיון דשכירות לא קניא לא מיקרי ביתו של עכו"ם וכיון שיש לישראל רשות בגופו של קרקע וקיבל אחריות על חמצו של עכו{"}ם מקשה הש"ס שפיר דיעבור בב"י בכה"ג מפני קבלת אחריות וז"פ:

*ובשאר* דברים שהתעורר גיסי החריף נ"י אכתוב במ"א רק מה שהתעורר גיסי מהך דאין עשה דוחה ל"ת בנותר דשאני משום דהוא מה"ב כדברי הרשב"א בתשובה, הנה באמת כה"ג כ' התוס' (עירובין ק' ע"ב) דמפ"ז אין עשה דמתן קרנות דוחה לבל תוסף היכי דנתערב מתן א' במתן ד' משום דעשה דפשיעה הות ופשעו במה שלא שמרו היטב ובא לידי תערובות, וע' תוס' (שבת ד' ע"א) לענין חטא בשביל שיזכה דפשע שאני וגם כן כאן ל"ק קושי' התוס' דמדלא דחי עשה דשריפת נותר ליו"ט לא מצי להוכיח דבכל מקום אין עושה דוחה ל"ת דש"ה דבא ע"י פשיעה ומע"ז א"ד ל"ת וז"נ:
גיסך *צבי הירש חיות* חופ"ק זאלקווא


[^1] *הגה* ואולם הרמב"ם ס"ל דאיש ואשה שמכרו בנכסי מלוג המקח קיים ובמכר עבדו ע"מ שימשנו למ"ד יום פסק דשניהם אינו בדין יום או יומים וע' ב"ש בסי' צ' דהתעורר בזה והב"ש תי' דהרמב"ם חילק דוקא בעבד הדין כן משום דכ' כספו ודרשינן כספו המיוחד אבל בשאר דבר לא אבל מנ"ל להרמב"ם לחלק בזה אולם האמת דהרמב"ם הוציא דבריו מש"ס המפקיד דבעי הש"ס שאל מן האשה ושלם לבעל אם הקנה לשומר הכפל או לא ונשאר בתיקו והנה ק"ל דהרי (ב"מ צ"ו) שאל מן האשה ונשאל בעלה אם הוי שאילה בבעלים וקאמר הש"ס דתליא אם ק"פ כקה"ג או לא ולדידן דק"פ לאו כקה"ג דמי לא הוי שאילה בבעלים וא"כ מ"ט נשאר הש"ס הכא בתיקו ולא אמר ג"כ דתליא אם ק"פ כקה"ג ולכאורה הוא תימא גדולה ולא ראיתי לשום א' שיתעורר בזה, אולם מזה יש ראי' לשיטת הרמב"ם דפרה עצמה לא הקנהו הבעלים לשומר ורק הכפל ולדעת ר"ן ר"פ האשה שנפלה בשם הרמב"ם דוקא ולד מלוג לא הוי כפל לבעל משום דהוי פירא דפירא אבל כפל של בהמת מלוג שייך לבעל וא"כ הכא דהכפל לבעל וא"צ ג"כ להקנות גוף הפרה רק הכפל לבד וא"כ שייך שפיר בעיית הש"ס דאותו זכות שיש לו בפרה מזכה לשומר וא"צ כאן לקה"ג משא"כ לענין שאילה בבעלים קאמר הש"ס שפיר דתלי' בק"פ אי כקה"ג דמי דבלא"ה לא מקרי שאילה בבעלים וזה ראי' גדולה לשיטת הרמב"ם דאם נימא דהקנה לו גם גוף הפרה א"כ כיון דאין לבעלים חלק בגוף הפרה פשיטא דלא מקרי בעלים ואיך עלה ע"ד הש"ס דשילם לבעל מקנה לו כפילא ונפרע לדידן דק"פ לאו כקה"ג ומ"ש מהך דפ' השואל אולם זאת קשה נהי דכאן לא צריכין הקנאת גוף הפרה מ"מ לפי שיטה זאת דשניהם לא מיקרי בעלים וא"כ טפי היה לו לאיבעי' אם בכה"ג שייך דין כפל מפני שלא זה קרוי בעלים מפני ק"פ לבד ולא אשה קרוי' בעלים משום דקה"ג בלא ק"פ לאו כלום א"ו דסתמא דש"ס אזל דקה"ג בלא קנין פירות מקרי שפיר קה"ג ובעבד שאני דכ' כספו המיותר ומסוגיא דר"פ המפקיד יש ראי' גמורה כמו לענין חיוב כפל מקרי בעלים מצד האשה דיש לה קה"ג כן ג"כ בכ"מ לענין מכירה וז"נ:
<h2>עטרת צבי</h2>
<h3>סימן א</h3>
% סימן א

*בתשובות* שאגת אריה סימן ו' הביא פלוגתת גדולי הפוסקים, מי שעומד בתפלה ושמע קדיש או קדושה, אי אמרינן בכה"ג שומע כעונה או לא, דעת הר"א בן שלמה דלא אמרי' שומע כעונ' רק בראוי להיו' עונה דומי' דראוי לבילה דאין בילה מעכבת, משא"כ בעומד בתפלה דאין ראוי להיות עונה לא יצא, אולם התוס' ובה"ג חולקי' ע"ז, מטעם דדוק' אילם שאינו יכול לענות מצד עצמו, זה מקרי לדעתם אינו ראוי לבילה, אבל בעומד בתפלה שראוי מצד עצמו לענות רק ארי' הוא דרביע עליה ודבר אחר גורם שלא יוכל לענות, זה מקרי ראוי ע"ש שהביא שיטת ר"ת בעדות בכתב, והנה תמיהני על הגאון ש"א שכ' סברא זאת דארי' דרביע לי' מקרי ראוי לבילה מצד עצמו, ולא הבי' שכבר הקדימו בסבר' זאת הרב הט"ז או"ח סימן ל"ב, לענין נגיעה בספר תורה דקי"ל שאין צריך להוציא אחרת, מפני כל שראוי לתקן אין העדר התיקון מעכבו והוסיף הט"ז שם אף אם נמצא הנגיעה בשבת, ג"כ א"צ להוציא אחרת מפני דראוי לבילה מצד עצמו דאפשר לתקוני רק משום איסור שבת אי אפשר לתקן וזה מקרי אריה הוא דרביע עליה ע"ש ובעיקר סברתם הנה מצאתי ראי' מפורשת לסברא זאת מגמרא ערוכה פ"ק דיומא (דף ז' ע"ב) דפליגי ר"י ור"ש אם ציץ מרצה באין עודהו על מצחו, דקאמר הש"ס חד קרא מורה לנו על מצח ונשא דוקא עודהו על מצחו מרצה, חד קרא מורה דתמיד מרצה אע"פ שאין עודהו על מצחו ואין ראוי למצח כגון נשבר ציץ לכ"ע אינו מרצה ראינו ראיה מפורשת מן התורה לסברתו של ר"ז דראוי לבילה אין בילה מעכבת, כמו כאן דכתיב תמיד דבראוי למצח א"צ להיות ע"מ, ואין ראוי לבילה בילה מעכבת דכ' על מצח ונשא דבנשבר הציץ ואין ראוי למצח לכ"ע אין מרצה, וזה ענין חדש לא התעורר בזה שום מחבר:

*ועתה* שוב יש ראיה טובה ונכונה לשיטת הש"ג והתוס' דאריה דרביע עלי' ראוי לבילה מקרי, דאלת"ה א"כ אין הבנה לקו' ר"ש לר"י שם בסוגיא דיומא דהקשה לו לדידך דאין עודהו על מצחו אינה מרצה, א"כ כהן גדול ביו"כ יוכיח שאין עודהו על מצחו ותרצה, דהרי אסור לילך ביו"כ לפני ולפנים בבגדי זהב, ומה יעשה אם יקרה אז טומאה דאין כאן שום דבר לרצות, אלא ודאי הדין דאף אין עודהו על מצחו ג"כ מרצה [^1]. ועתה אם נימא דאריה דרביע עליה, ג"כ אינו ראוי לבילה מקרי כשיטת הר"א בר שלמה, א"כ מאי הקשה ר"ש לר"י, תקשה לנפשיה דהרי בנשבר הציץ כ"ע מודה דאינו מרצה משום שאינו ראוי למצח, כמ"ש אביי שם, א"כ גם לשיטתו קשה כה"ג ביו"כ יוכיח, שאין עודהו על מצחו וג"כ אינו ראוי למצח מצד איסור, דאסור לכנס לפני ולפנים בבגדי זהב והוי כנשבר הציץ, שאין ראוי למצח ולכ"ע אינו מרצה, ומדוע הקשה לר"י דוקא, אלא ודאי חילוק הט"ז והש"א נכונים, דדוקא במניעה עצמית כגון נשבר הציץ, שאין ראוי מצד עצמו, וכן אילם, אבל כהן גדול ביו"כ, המניעה רק מצד האיסור, שאסור לכנס לפנים בבגדי זהב, אבל מצד עצמו ראוי למצח הוא ובכה"ג ראויה לבילה מקרי וז"ב. וצע"ג על שיטת הר"א בן שלמה:

*והנה* המעיין בלשון הרמב"ם פ"ד מה' ביאת מקדש ה"ח, יראה תמיה עצומה שלא התעוררו בו שום מחבר, דהרמב"ם כתב שם ואין הציץ מרצה רק בעודהו על מצחו, שנאמר והיה על מצחו תמיד וגמרא דילן דייק איפכא מקרא דתמיד דאמרינן (יומא ז' ע"ב) מאי תמיד אי לימא תמיד על מצחו מי לא בעי לילך לבית הכסא, מי לא בעי מינם, אלא ע"כ תמיד מרצה א"כ למדו מקרא דתמיד דמרצה, אפילו אינו על מצחו, והרמב"ם דייק מקרא דתמיד דוקא עודהו על מצחו, אז מרצה, אמת הדבר כי בירושלמי פ"ק דיומא, איתא שם. אות תני הציץ מרצה על מצחו שנאמר והיה על מצחו תמיד, אית תני אפילו בזויות, ראינו דמ"ד על מצחו דיקא דייק מקרא דתמיד, אולם על הרמב"ם קשה מדוע שביק ש"ס דילן וסמך על הירושלמי, וכמדומה שזה זמן כביר שמעתי מפי ידידי הגאון מהר"ש קלוגר נ"י ראבד"ק בראד שגם הוא נתעורר בזה, ומה שנלע"ד ליישב דעת הרמב"ם, דהנה הגאון בעל בשמים ראש בהג"ה כסא דהרסנא סימן כ"א הקשה ע"ד הש"ס שלנו דקאמר בפשיטות דמי לא בעי למיזל לבהכ"ס מי לא בעי מינם, משמע דאסור בלי שום הוכחה אחרת, ואולם (בסנהדרין ך"א ע"ב) אמרינן דמלך אינו נכנס לבית הכסא עם ספר תורה, דכתיב והיתה עמו וקרא בו מקום הראוי לקריאה ולמה לי קרא, ת"ל דמדינא אסור אפילו בציץ שאין בו רק הזכרה א', מכ"ש ס"ת שיש כמה אזכרות, והנה הרמב"ם כתב פ"ד מה"ת הט"ו דאסור לישן בתפילין משום שמא יפיח בהם, וכ' הכ"מ שם דמשמע היכי דזהיר שלא יפיח ליכא איסור בשינה, וכן בהליכה לבית הכסא כתב והתוס' (שבת ס"א ע"א) בשם הר"י מקורבל דמותר ליכנס בתפילין לביהכ"ס דהבתים מחפה להו והוי כמחופה עור, ואם כן אין ראיה מתמיד דתמיד מרצה דהרי אפשר דתמיד על מצחו, ושינה ליכא איסור מה"ת, והליכה לביהכ"ס ג"כ דמחפה לשם מצד החוץ שהשם כתב שם באופן שאינו חוצץ בין גוף למצח שאין איסור בכה"ג, ומפ"ז ניחא ג"כ הך דסנהדרין דצריך קרא מיוחד גבי' ס"ת של מלך דאינו נכנס לביהכ"ס, דהרי היכא דמחפה ליכא איסור, ועוד בע"כ להרמב"ם בה' מלכים (פ"ז ה"ט) דהשמיט הך דס"ת של מלך היתה כמין קמיע, ע"כ ליכא איסור מן התורה בהליכה לבית הכסא אפי' אינו מחופה עור דא"כ למה צריך קרא מיוחד ע"ז והיתה בו וקרא מקום הראויה לקריאה, ומפ"ז לשיטת הרמב"ם אי אפשר להביא ראיה מתמיד דתמיד מרצה מכח הך דיוק דמי לא בעי מינם, מי לא בעי לילך לביהכ"ס דהרי מותר, ונקט טעם הירושלמי דתמיד נסמך לוהיה על מצחו דדוקא עודהו על מצחו מרצה, כשיטת הירושלמי ונכון:

*ובעיקר* הדבר הנה ראינו כי הגמרא והרמב"ם שניהם כאחד נקטו הך ראיה דתמיד או לתמיד מרצה או לתמיד על מצחו לדרשא פשיטא, והיינו ע"כ כרבנן דר"י (מנחות צ"ט ע"ב) דגבי' לחם הפנים צריך להיות אלו מושכין ואלו מניחין, וכן פסק באמת הרמב"ם בה' תמידין ומוספין כרבנן, אולם תמיה לי דהרי (מגילה ך"א ע"א) אמרינן במשנה זה הכלל כל דבר שמצותו ביום כשר כל היום וקאמר הש"ס שם לאתויי סידור בזיכין כר' יוסי, דסילוק הישנה שחרית והניח חדשה ערבית גם זה תמיד, ראינו דמוקי סתם משנה כר"י, וא"ל דהוי סתם ואחר כך מחלוקת, אכן מדמוקי הש"ס זה הכלל ולא מוקי הך זה הכלל על עריפת קדשים, דקי"ל גם כן דאין שורפין קדשים בלילה, ורק ביום מצותו וכשירה כל היום, וא"כ מרבי בזה הכלל דמצותו דשריפת קדשים כל היום, וכן יש לתרץ באמת דברי הרמב"ם פ"ד מה' מעשה הקרבנות ה"ו דהביא הך דזה הכלל כל דבר שמצותו ביום כשר כל היום, והרי הרמב"ם פסק כרבנן דאלו מושכין ואלו מניחין ומה מרבה זה הכלל, עיין לחם משנה שהתעורר בזה, אולם הרמב"ם ז"ל הביא זה הכלל משום שריפת קדשים, וסתם גמרא כאן פסקה כר' יוסי ורצה להראות דהמשנה סתמא גם כן כדעת{ו}, ומפ"ז מוקי זה הכלל כר' יוסי וא"כ איך שבקינן סתמא דגמרא דמגילה, שטרחו לאוקמי מתני' כר"י והנה מסתם גמרא שלנו דמאי תמיד אלימא תמיד על מצחו מי לא בעי מינם מי לא בעי למיזל לבית הכסא מוכח דתמיד דוקא, דאם כר' יוסי א"כ אפשר לומר דבאמת דתמיד על מצחו ושעה קטנה שמתבטל בשעה שמינם, לא יצא על ידי זה מכלל תמיד: ואולם במנורה דגם כן ראינו שנאמר בו תמיד ובכל זאת לא היה הדליק רק בכל לילה אבל ביום לא, ועיין סוף חגיגה דאמרי' תנא הזהרו שמא תגעו בשלחן ובמנורה, ותנא דידן מ"ט לא תני מנורה, שלחן כ' בי' תמיד פי' רש"י כלומר תמידין האמורה במנורה לא תמיד יומם ולילה קאמר, אלא תמיד מלילה ללילה כתמיד האמורה בעולת תמיד ובמנורה ג"כ כה"ג, אבל ביום לא היה דולק ועיין בתוס' שם, ועיין רמב"ם פ"ג מה' תמידין הלכה יו"ד והלכה י"א דהטבת הנרות הוא הדלקתן, והי' הנרות דולקות כל היום והלילה, ועיין מרן שם מה שהביא בשם תשובת הרשב"א סימן ש"ט ומ"ט, מ"ש בדברי רבינו ומרן הביא דרש"י חולק על שיטת הרמב"ם ולא הביא דברי רש"י כאן בחגיגה, דפרש"י בהדיא דתמיד של מנורה לא היה ביום ולא ידעתי איך יפרנס הרמב"ם הך דסוף חגיגה, ועיין רא"מ פרשת תצוה שהאריך בזה עכ"פ ידענו דהרמב"ם החזיק בכ"מ דתמיד דוקא הן בלחם הפנים והן במנורה ואיך נעשה עם סתם משנה דמגילה אשר מוקים הש"ס סתמא כר"י, אף שהי' דרך נכון לאוקמי כרבנן וקאי על שריפת קדשים ומוכח דהש"ס רצה לפסוק כר"י וע' לח"מ פ"א מהלכות תלמוד תורה וע' ג"כ שו"ת שאגת ארי' סי' נ"א דהתעורר באמת דעל כרחך הלכה כר' יוסי אחר דגם סתמא דמגילה נשנית בזה הכלל כל דבר שמצותו ביום, והוא כלל גדול [^2]:


[^1] *הגה* ליישב דברי הרמב"ם ז"ל שתמהו עליו כלם, שפסק פ"ד מהלכות ביאת מקדש, דטומאה דחויה בצבור וס"ל דוקא עודהו על מצחו מרצה, א"כ יוקשה לדידיה קושית ר"ש (יומא דף ז' ע"ב) כהן גדול ביום כפור עודהו על מצחו ומרצה, עיין בכ"מ שם בשם מהר"י קורקוס, וכבר דשו ביה רבים, והנלע"ד לומר דבר חדש, דהנה התוס' יומא שם בסוגיא ד"ה כיון דיחיד, הקשו כיון דכל דבר הקבוע זמן ילפינן מן מועדי ע"ש, מאי שנא דיש מהן הותרה ויש מהן דחויה, וצריכין למיהדר אטהרה, והנה התוס' תירצו דבאמת מן הת{ו}רה אף ביחיד הותרה טומאה מדרבנן מחמרינן למיהדר אטהרה, והרב בעל ש"א בתשובה סימן ל"ח תי' עי"ז הא דלא צריכין להפריש כהן גדול ביום כיפור משום אילו של אהרן, וא"ל כיון דהיה לבוש ציץ בשעת הקרבת אילו של אהרן א"כ הותרה ציץ דזה אינו דבקרבן יחיד אף עם הציץ מהדרינן אטהרה, וצ"ל כיון דמן התורה הותרה לגמרי אף ביחיד, ורק דבדרבנן החמירו ביחיד אם כן לא צריכין למיהדר אטהרה ע"ש, וצ"ל דזה דמן התורה כלם הותרה אפילו קרבן יחיד זה אינו רק לדידן משא"כ לר"י יש לנו לימוד מיוחד על זה דקרבן יחיד מהדרינן אטהרה דאמרינן, (יומא נ"א ע"א) פסח שני דוחה שבת ואין דוחה טומאה ר"י אומר דוחה את הטומאה מ"ט דת"ק מפני טומאה דחאתו ויעשה בטומאה בתמי', ור"י אמר קרא ככל חוקת הפסח יעשה אותו אפילו בטומאה. התורה החזירה עליו לעשותו בטהרה לא זכה יעשנו בטומאה ע"ש. ראינו לר"י פסח ראשון בא בציבור בטומאה. ולא מהדרינן אטהרה. וביחיד החזירה התורה לעשות בטהרה. משום כיון דיחיד מהדרינן. לא זכה בטהרה עושה בטומאה. משום דעכ"פ דחויה הוא. ראינו לר"י מהדרינן אטהרה ביחיד מן התורה. והנה ר"ש הקשה לר"י לשיטתך דמה"ת מהדרינן על טהרה. א"כ כהן גדול ביום כיפור יוכיח. ומדוע לא מפרישי' כה"ג מטומאת מת למיהדר אטהרה. ומתרץ טומאה הותרה בציבור וא"צ למיהדר על טהרה כמו פסח ראשון שבא בטומאה ברובם טמאי מתים. משא"כ לדידן דאינו רק מדרבנן א"כ א"צ למיהדר בטהרה:

[^2] *הגה* עוד יש ראיה דסתמא דש"ס אזלא כר' יוסי דוקא דסילוק את היישנה שחרית. ומניח את החדשה ערבית גם זה תמיד. דאמרינן (פסחים ק"ט ע"ב) שלחן של מקדש של פרקים היה דאי לא תימא הכי. א"כ איך אפשר לטבול השלחן הרי המקוה של מקדש לא היתה רק שלשה על שלשה. וא"כ אמתא באמתא היכי יתיב. והתעוררו המפורשים למה לא נקט הש"ס שאר כלים שהיו במקדש. דג"כ היו יותר שלשה על שלשה כגון מנורה. והיא לא היתה של פרקים. אבל לפי הנ"ל ניחא דבשאר כלים היה אפשר להטבילם חוץ לעזרה. והיה מטבילים במקוה גדולה יותר מאמה על אמה. אבל בשלחן שלא היה אפשר לטובלו בחול, משום דצריך שיהיה כל היום מונחים עליו הלחם דכתיב בו תמיד. ולא היה אפשר רק בשבת בשעה שפרקו את הלחם שחרית. ולא הניחו הלחם החדש רק ערבית. ובמשך הזמן שהיה ריקן היה טובלין אותו. וטבילה אינו רק משום שבות ומותר במקדש בשבת. וזה צריך דוקא במקדש. ואם היה טובלין אותו חוץ לעזרה. שוב אסור לטבול בשבת דקי"ל שבות דמקדש רק במקדש התירו. אבל בשאר כלים דהיה הטבילה בחול. פשיטא דאפשר להטבילו חוץ לעזרה במקוה גדולה ונכון:
<h3>סימן ב</h3>
% סימן ב

*והנה* החריף המופלג מהו' צבי הירש טעבליס נ"י מפראג עוררנו על סתם משנה דסוף חגיגה דאמרי' שמה הזהרו שלא תגעו בשלחן מפני שלא יוכלו לטבול, דהרי בעינן תמיד שיהא מונח על השלחן לחם הפנים, ואי ס"ד כר' יוסי א"כ אפשר לטבול השלחן בשבת, דהרי טבילת כלים אינו רק שבות ואין שבות במקדש, א"ו דהלכה כרבנן וא"כ אף בשבת לא היה השלחן פנוי, וא"כ יש לנו עוד סתם משנה דלא כר"י, ומפ"ז פסק הרמב"ם כרבנן דאלו מושכין ואלו מניחין. וזה אשר השבתי לו, ידידי תמהני עליו איך לא שת לבו לעיין בעיקר דברי המשנה והרמב"ם וימצא הרבה תשובות על דבריו יראה בדברי (הרמב"ם פי"א מה' משכב ומושב הי"א) מבואר בזה הלשון שלא תגעו בשלחן ברגל, כדי שלא יהא טמא במגעו אחר הרגל, ונמצא צריך טבילה והערב שמש ועתה אפילו נניח דיכולין לטבול בשבת, מ"מ לעת ערב הי' צריכין לתת לחם החדש, ולא הי' אפשר מפני שלא הי' לו עדיין הערב שמש [^1]:

*עוד* נעלם מאת רו"מ דהרמב"ם השמיט בחיבורו מה דמבואר במשנה עבר הרגל ליום ששי, אין מעבירין אותם מפני כבוד שבת, ר"י אומר אף בחמישי לא הי' מעבירין, ובפי' המשניות כ' ואין הלכה כר"י, ובספרו הי"ד השמיט הדין של חכמים ג"כ דעבר הרגל ביום ששי אין מטהרין אותם, רק כ' סתם אחר הרגל במוצאי יו"ט הי' טובלים כל הכלים משמע אפילו חל ביום וא"ו להיפך מסתם משנה שלנו, ואם אמנם כי נעלם ממנו טעמו כל רבינו מדוע דחה דין זה לגמרי, ולא הביא לא דברי חכמים ולא דברי ר"י וצע"ג בזה לא ראיתי לשום איש שיתעורר בזה עכ"פ דברי רו"מ אי אפשר להתקיים ועוד אפילו נימא דא"צ הערב שמש בכ"ז ומה נעשה בכלה הרגל באמצע השבוע דאי אפשר לסלק הלחם מן השלחן ולדעת הרמב"ם לא הי' ממתינין אחר השבת אפילו חל ביום וא"ו, רק מיד בעבור הרגל הי' טובלין וא"כ השלחן אי אפשר להטבילו:

*עוד* מה דפשיטא לי' לרו"מ דבכה"ג ג"כ שייך אין שבות במקדש ומותר להטביל השלחן בשבת מיבעי' לי טובא, והנה מדברי רש"י שכ' ר"י אומר אף ביום ה' פירש"י אלא ממתינין אחר השבת, אבל בשבת לא מטבילין מבואר דאסור להטביל בשבת, אמת הדבר שהגאון בעל טורי אבן התעורר להקשות מ"ט אין טובלין כאן בשבת הרי אין שבות במקדש ע"ש, עכ"פ הנהו רואה שלא הי' מטבילין בשבת כלי המקדש, והנה הברייתא בירושלמי אומרת להיפך שלחן שנטמא מטבילין אותו מיד ואפי' בשבת ואפילו לדעת חכמים דמטבילין מיד, היינו ג"כ אם נטמא בשבת מטבילין בשבת מיד עכ"פ מבואר דמטבילין בשבת, אולם לכשנעמוד על בירור הדברים נראה דלא קשה מידי, ובתחלה נקדים הא דאמרינן (יומא דף ח' ע"ב) ותסברא הזאה כל שבעה מי איכא הרי הזאה שבות הוא ואין דוחית את השבת, והקשה הרב בעל שער המלך בהלכות עבודות יו"כ, דהרי לשכת פלהדרין היתה במקדש, וקי"ל דאין שבות במקדש, והנ"ל דהנה התוס' (סוכה נו"ן ע"א) ריש פרק החליל כתבו אע"ג דלא אסור חליל רק משום שמא יתקן כלי שיר, וא"כ אין שבות במקדש ותרצו דשמחת בית השואבה דאינה רק משום שמחה יתירה גזרו שבות במקדש ע"ש, ראינו היכי דהשבות נחוץ מדינא אז לא גזרו, משא"כ היכי שכל עיקר הדבר רק משום מעלה ושמחה יתירה גזרו בה משום שבות אפילו במקדש, ועתה הנה הש"ס שם ביומא מקשה לר' חנינא סגן הכהנים אי ס"ל הזאה בזמנה מצוה לבעי הזאה כל שבעה בשניהם, ואי לאו מצוה תסגי בשניהם שלישי ושביעי בלבד, ומתרץ הש"ס דכהן השורף הפרה משום מעלה בלבד הצריכוהו הזאה כל שבעה, וא"כ קו' ר' יוסי בר' חנינא דהקשה דרביעי א"צ הזאה כלל הוא רק על ר' חנינא סגן הכהנים, ומקשה מדוע מצריך הזאת זיי"ן גבי' כהן השורף הפרה, ולדידי' מקשה הש"ס ולטעמך כיון דהזאה בזמנה לאו מצוה, וסגי בשלישי ושביעי ורק משום מעלה בעלמא הצריך הזאה כל שבעה, א"כ בכה"ג אז גזרו שבות אפילו במקדש, כמו בשמחת בית השואבה כיון דאינה רק מעלה בעלמא, ובכי האי גוונא גזרו שבות במקדש, ועתה בנ"ד כיון דג"כ טומאת ע"ה שלא נודע לו טומאה ודאית בעם הארץ, וגם כן אינה רק מעלה בעלמא הוא למקדש, ומפ"ז אין מטבילין בשבת, דבכה"ג גזרו שבות במקדש, ואולם הירושלמי מיירי בנטמא בטומאה ידיעה, ומפ"ז מטבילין בשבת (אמת שדברי החכמים נראו שאמרו מטבילין משמע במגע ע"ה מיירי):

*עוד* זאת נעלם מאת רו"מ דהא דאמרינן אין שבות במקדש, היינו היכי דלא אפשר בלאו הכי אבל אם אפשר לעשות אופן המועיל שלא יבא לידי עבירת שבות במקדש, בודאי עושים עצות מרתוק שלא יעבור אפילו על שבות, וע' בספר יד מלאכי ח"ג סימן צ"ד שהביא כלל זה בשם פר"ח בספר מים חיים, והנה ספר מים חיים אינו ת"י לעין שמה מאין שאב הרב הפר"ח כלל זה, אולם אנכי מצדי עשיתי סמוכין וראיה לדבר זה ג"כ מש"ס (פרק דיומא ח' ע"ב) דאמר רבא כה"ג ביו"כ מפרישין לי' בשלישי בתשרי וכל אימת דמתרמי רביעי יתרמי, משא"כ כהן השורף את הפרה דבדידן תליא מלתא מפרישין ברביעי בשבת כדי שיתרמו רביעי בשבת, ולא יתבטל הזאתו רק יום א' והקשה הגאון נו"ב מהד"ת מאו"ח קט"ז דהרי רבא ס"ל טומאת הותרת בציבור, ושוב א"צ הזאה כלל כמו דקאמר הש"ס לעיל, והנ"ל דהנה התוס' הקשו דהרי צריך הזאה משום אילו של אהרן דקרבן יחיד הוא ומהדרין אטהרה, והנ"ל דהש"ס שאל שפיר דאם משום אילו של אהרן א"כ דינא הוא, ועתה קיימא בהך סברא דהזאה בזמנה מצוה כמו שפי' רש"י, א"כ למה סגי שלישי וז' בלבד הרי דילמא אינו זמנו, ולמה הזאה זאת בג' וז' שאיננה לא מעלה ולא מוריד אם מצד אילו של אהרן באנו להצריך הזאה, א"כ למ"ל הזאה כזאת דהרי צריך כל שבעה עיין רש"י שם, והנה רבא דסבירא ליה (בנדה דף ס"ו) טבילה בזמנה מצוה מכ"ש הזאה דודאי בזמנה מצוה, וא"כ מצריך מדינא הזאה ז' בכהן השורף את הפרה מפני דהוא קרבן דלא קבוע זמן וכהן ביום כפור משום אילו של אהרן דיחיד הוא, וקאמר דכה"ג ביום כפור אינו בידינו שיחול שבת ביום הרביעי שלו, ואם חל רביעי שלו בשבת מזין בשבת ג"כ, מפני אין שבות במקדש (ודלא כפירש"י) משא"כ כהן השורף הפרה דבדידן תליא מלתא, נהי דהזאה כל ז' הוא מדינא וא"כ מותר להזות בשבת, מ"מ כיון דבדידן תלי' לעשות אופנים מועילים שלא יצטרך לבוא לעבור אפילו על שבות, א"כ מפרישין אותו ברביעי בשבת למען יבא רביעי שלו בשבת ולא יבטל הזאה דברביעי בלא"ה אין מזין, ואשמעונין רבא דאע"ג דהיכי דהזאה מדינא אמרינן אין שבות במקדש מ"מ היכי דאפשר למיעבד באופן שלא יצטרך לדחות אפילו שבות עושין כן, ועפ"ז מיושב ג"כ קו' העולם (יומא י"ד ע"א) דבכל יום היה כהן גדול עובד עבודה ומקשה הש"ס כמאן דלא כר' עקיבא דאי כר' עקיבא הא ס"ל טהור שנפלה עליו הזאה טמאתו, בשבת איך עביד עבודה, כל ז' והקשו העולם דהרי אפשר דהמשנה סברא דאין מזין רק שלישי ושביעי לבד, וא"כ זיי"ן שאמרה המשנה היינו בר משלישי ושביעי, כמו לרבא דסבירא לי' דכהן גדול ביום כפור דמזין כל שבעה, היינו בר מרביעי ובר משבת א"כ הכא נמי דמתניתין כל שבעת הימים הוא זורק הוא מקטיר ג"כ שבעה בר משלישי ושביעי, וס"ל דאין מזין רק שלישי ושביעי לבד, ובימים אלו שהיו מזין עליו באמת לא עביד עבודה, אבל לפי הנ"ל ניחא דעיקר דברי רבא סובבים על קוטב זה דמעולם אין מבטלים שני ימים רק יום אחד דשבעה ימים לא הוי חמשה ימים, ובשבת באמת מזין עליו משום דאין שבות במקדש רק בכהן השורף את הפרה שהוא בידינו לעשות אופן המועיל שלא יצטרך לבא לידי דחיות שבת את שבות, אז אפילו במקדש חופשים עצות מרחוק ועושים אופן המועיל שיפרישו אותו ברביעי בשבת, וא"כ בנ"ד הנה אומרים בתחילה שלא יגעו בשלחן כדי שלא יצטרך לבא לחלל שבת אפילו באיסור שבות במקדש, וע' מ"ש מר"ן הכ"מ סוף הלכות בית הבחירה על מ"ש הרמב"ם בכל הלילות היו הולכין הכהנים באבוקות של אור חוץ מלילי שבת, שאין בידם אור וכ' מר"ן הכ"מ אע"ג דקיי"ל אין שבות במקדש משום דכהנים זריזים הן וטלטול נר בשבת אינו אלא שבות, שאני הכא דאפשר בנרות הדולקים מערב שבת ע"ש, ראינו היכי דאפשר לעשות אופנים שלא יצטרך לעשות אפילו שבות עושין כן ומבואר בהדיא כדעת הפר"ח:

*עוד* נ"ל דבר חדש דהך דאין שבות במקדש הטעם משום דכהנים זריזים הם, והנה בלי ספק כל עניני דרבנן בודאי הוי במקדש כמו במדינה רק בדברים שלא אסרו רק מטעם גזירה, היינו שלא עשו עדיין איסור אלא דחוששין מתוך שיתירו דבר זה יש חשש שנגע באיסור תורה כמו בהך דשופר בשבת שהי' תוקעין במקדש, הנה דעת תר"י דהוא חכמה ואינה מלאכה וליכא אפילו איסור דרבנן כשיטת ר"ח, ועיין רש"י עירובין צ"ו ע"ב ד"ה הא נשים מעכבים ורק הטעם שמא יעבירנו, ומפ"ז כתב רש"י (ר"ה כ"ט ע"ב) דבירושלים תוקעין בשבת משום שמא יעבירנו ליכא דאין שבות במקדש דליכא שבות מבורר רק גזירה בעלמא ולולב דאינו נוטל אפילו במקדש באינו יום ראשון הטעם מפני ששם יש איסור טלטול דהוא איסור ואינו משום גזירה, כמו דמקשה הש"ס טלטול בעלמא, וע' משנה ביצה י"ב אין מוציאין לא את הקטן ולא את הלולב משמע דלולב אינו חזי לשום דבר, וע' כפת תמרים שם, וא"כ באיסור טלטול וכה"ג אף על גב דאינו רק מדרבנן גזרו שבות במקדש דהרי אם יטלטל יעשה איסור מבורר, ועפ"ז נ"ל ליישב נמי דברי רש"י שמחק הגי' (ביומא בסוגיא דמצרף דל"ג) דלא גרסינן אין שבות במקדש, והיינו אע"ג דמצרף אינו רק דרבנן מ"מ כיון שהוא איסור ברור בכה"ג גזרו אפילו במקדש, והנה רש"י בריש פרק אלו דברים (פסחים ס"ה ע"ב) פי' הטעם דהזאה אסור בשבת משום מתקן והוי איסור מבורר ובודאי גם בשב' נמי אסו' להזו' אפי' במקדש, וע' צל"ח שם דהזאה שלישית דלא הוי מתקן עדיין מותר בשבת, ומפ"ז יש ליישב דברי רש"י שפיר בדברי רבא (ביומא ח') כה"ג דלאו בדידן תלי' מלתא כ' רש"י ונמצא הזאתו בטלה ב' ימים והעולם מקשין הרי בחל שלישית בשבת לא היו מזין בו, וברביעית ג"כ לא מזין, ובזיי"ן ג"כ לא מזין, כיון דלא הוי הזאה שלישית, נמצא הזאתו בטלה שלשה ימים, אבל לפי הנ"ל ניחא דהזאה שלישית אם חלה בשבת כוון דעדיין אינו מתקן אין בטלה בשבת וקו' הש"ס רק על הזאה שביעית קאי, אם חלה בשבת ואז הוא מתקן ואין מזין בשבת, אבל הזאה שלישית לא הוי מתקן כלל, ותמהני על הגאון נו"ב מהדו"ת סי' קט"ז, שהלך בדרך רחוק עת שאלוהו מסוגי' זאת ע"ש, עכ"פ טבילה בשבת שהוא מטעם מתקן, גזרו בי' שבות במקדש מפני דהוא איסור ברור:
 
*גם* מה שהתעורר רו"מ להקשות דמ"ט לא תני במתני', מה דמצותו ביום כשר כל היום היינו תפילין וציצית דקי"ל דלילה לאו זמן תפילין והמניח תפילין בלילה עובר בלאו, וע"ז לא שייך תי' בעל ש"א משום שלא אפשר בחזרה אם כבר נשרף בלילה, הא תפילין איתא בחזרה אם הניח בלילה לא יצא וצריך להניח ביום וצע"ג עכ"ל רו"מ, תמיהני איך עלה זאת על רעיונו לאמר דבר כזה דתפילין איתא בחזרה כל היום הרי מצוה דתפילין עליו רמיא תמיד, ואם מניח תפילין לא מחמת השלתה של יום אתמול רק מחמת חובת היום של עתה ומה שעבר אין, וגדולה מזו כתב הרב ש"א ליישב קו' המג"א סי' נ"ח דהרי ק"ש כיון דכל היום וכל הלילה זמנה, שוב מ"ע שלא הזמן גרמא היא, ותירץ אף אם זמנה כל היום וכל הלילה מ"מ מקרי מצות עשה שהזמן גרמא אף שזמנה בלי הפסק, משום דשני מצות הן מצות ק"ש כל יום אינה נוהגת רק ביום ולא בלילה, ומצות ק"ש של לילה אינה נוהגת בלילה ולא ביום, וא"כ כל מ"ע זאת הוא מ"ע שהז"ג אותה של יום ביום דוקא ואינה נוהגת בלילה ואותה של לילה בלילה דוקא ולא ביום ע"ש, מכ"ש בנ"ד דתפילין הוא חוב חדש בכל יום על האדם ונכון מאוד תי' רו"מ דתפילין וציצית מצותן מתחילת היום ועד סופו, וע' רמב"ם פ"ד מה"ת הכ"ד דכתב דתפילין מצותו שיהי' עליו כל היום ואמרו על רב תלמיד רבינו הקדוש שלא הלן ד' אמות בלא תפילין וציצית ובחי' על הרמב"ם הארכתי בזה:


[^1] *הגה* באמת דברי הרמב"ם צע"ג, דהרי טומאת עם הארץ אינה טומאה ידיעה. רק משום מעלה בעלמא. ומפ"ז התירו ברגל. ועיין טורי אבן שם שהקשה באמת דלמה אין מטבילין טומאה כי האי בשבת. ולמה יגרע מולד הטומאה. דקי"ל (ביצה ח"י ע"א) דמטבילין בשבת ע"ש. וא"כ כיון דגרע מולד הטומאה. והנה מפורש בתוס' (חגיגה נ"א ע"א) ד"ה האונן בשם הירושלמי דטומאה דרבנן אין צריך הערב שמש. ואמאי הצריך הרמב"ם כאן הערב שמש, ולא עוד אלא דבירושלמי כאן בחגיגה מבואר בזה הלשון וכן שלחן שנטמא מטבילין אותו בזמנו אפילו בשנת. דברי ר' מאיר וחכמים אומרים מיד. ראינו דלדעת חכמים טובלין מיד. ואין צריך הערב שמש עיין קרבן עדה שם דמפרש כן. והטעם כיון דהוא טומאה דרבנן והירושלמי לשיטתו אזיל דס"ל דטומאה דרבנן צריך הערב שמש. ועתה אמאי הצריך רבינו בשלחן הערב שמש וצריך עיון גדול:
<h3>סימן ג</h3>
% סימן ג

*והנה* חזר השואל המופלג החריף מוה' צבי הירש טעבליס הנ"ל ושאל ע"ד לעיל, וז"ל התשובה מה שחדשתי דכל ענין דרבנן הוה במקדש כמו במדינה, ורק באותן השבותין שאינם רק משום גזירה, כגון שמא יעבירנו דאינו בפני עצמו שום מלאכה, רק מטעם גזירה שייך אין שבות במקדש, אבל במלאכה גמורה שאינו רק מדרבנן גזרו במקדש כמו במדינה, הנה ידע ידידי כי מצאתי מבואר כן ברש"י (מנחות צ"ז ע"א) דהך דסידור הקנים שאין דוחה שבת כ' רש"י אע"ג דאין שבות במקדש האי טלטול לאו משום שבות הוא, אלא דמחזי כבונה והותר עכ"ל, ראינו דמלאכה כעין מלאכה דאורייתא ואינו משום גזירה, נאסר ג"כ במקדש, ואע"ג דכל טלטול הוי כמלאכה בפני עצמה ולא מטעם גזירה, ע"כ דעת רש"י כדעת הרמב"ם פכ"ד מה' שבת דטלטול משום גזירה שמא יבא להצניע אבנים וא"כ מותר במקדש, ולדעת הראב"ד שם דטלטול הוי מלאכה סרך הוצאה. בודאי גם במקדש נאסר שבות כזה, ולשון המשנה (ביצה ל"ו ע"ב) אלו משום שבות אין עולין באילן וכו' כל אלו משום גזירה שמא יגע באב מלאכה דאורייתא, ונקרא שבות אבל מלאכות גמורות מדרבנן שנראו כתולדות מן אבות, אינם נקראים שבותים, ולשון רש"י מדקדוק מאוד האי טלטול לאו משום שבות הוא אלא דמחזי בבונה, ראינו אע"ג דאינו רק דרבנן מ"מ כיון דאין כאן מטעם גזירה שוב שייך במקדש כמו במדינה, וכן ראינו (עירובין ק"ב ע"ב) ד"ה שמא יתקע, וז"ל הך אינו רק גזירה שמא יתקע ואמאי אסור במקדש והא אין שבות במקדש:

*מה* שהקשה ר"מ והא דמותר חיתוך יבלת ביד, אע"ג דהוי מתקן והוי מלאכה בפני עצמה תולדה דגוזז, ל"ד ושאני התם דאפילו מלאכה גמורה הותר בשבת מפני דהוי מלאכה כלאחר יד, וע' לח"מ פ"א מהלכות קרבן פסח ה"ח דשבות שא"צ דלא הותר במקדש מ"מ מלאכה כלאחר יד שאני דגרע משבות ע"ש, וע' (בכורות ך"ה ע"א) דאפילו למ"ד דבר שאינו מתכווין אסור מכל מקום תולש מותר בשער דהוי מלאכה כלאחר יד, ועל פי זה תמצא ישוב להרבה ענינים אשר מצינו שאסרו חז"ל שבות במקדש, כמו בסמיכה פ"ב (חגיגה טו"ב ע"ב) דאינו רק משום שבות ונחלקו בו אבות העולם, אע"פ דאין שבות במקדש מ"מ כיון דקי"ל סמיכה בכל כחו בעינן והוי תולדה דמחמר ומלאכה בפני עצמה, ואינו משום גזרה וע' טורי אבן שם בחי' לחגיגה, וכבר אמרו בירושלמי סוף עירובין וסוף פרק תמיד נשחט, א"ר יונתן לא כל השבותין הותרו במקדש:

*ועל* מה שכתבתי בשם התוס' דבדבר דעיקר מצותו אינו רק מעלה בעלמא לא שייך אין שבות במקדש, כיון דלאו מעיקר הדין הוא, כמו בחליל לענין שמחת ב{י}ת השואבה (סוכה נו"ן ע"א) וכ' ע"ז רו"מ דהתוס' (סוכה דף נ' ע"ב) ד"ה ורבנן כ' דלפי שהיה שמה כלי שיר הרבה הצריכים תיקון, מפני זה קרוב לודאי כי יבאו לתקן, אבל בלאו הכי אפילו בדבר דאינו רק משום מעלה בעלמא, ג"כ אין שבות במקדש, ידידי אם אמת כי נעלמו ממנו דברי התוס' הללו, בכ"ז סוגיות הש"ס לשיטת רש"י א"א להתפרש בענין אחר, רק כדברי התוס' הראשונים דמשום מעלה לא שייך אין שבות במקדש, דאמרינן שם בגמרא מר סבר עיקר שירה בפה, ומפני זה נאסר חליל בכל שבת, ומר סבר עיקר שירה בכלי, ומותר בכל שבת בכלי שיר, אבל בשמחת בית השואבה דברי הכל שמחה הוא ואין דוחה שבת, וע' רש"י שם שכתב דשיר של שמחת בית השואבה דברי הכל אינו מן התורה, רק לחבב המצות ולא דחי שבת ע"ש: ולכאורה קשה נהי דאין כאן מצוה מן התורה, מ"מ למה נאסר הרי אין שבות במקדש, ונהי דמצוה ליכא, איסור גם כן אין כאן בשלמא מאן דאמר עיקר שירה בפה, דס"ל דבכ"מ שיר בחליל אין דוחה שבת ויום טוב, לק"מ דלמה לא יתקע נהי דאין כאן מצוה מה"ת, מ"מ איסור ג"כ אין כאן, דיש לומר דחכמים הללו דס"ל עיקר שירה בפה, ס"ל כר' נתן סוף פרק תמיד נשחט דכיון דאינו מצוה מן התורה שבות שאינה צריכה היא ולא הותר אף במקדש, אולם לדידן דקי"ל כרבנן דאף שבות שאינה צריכה הותר במקדש, וע' תוס' (סוכה נ"א ע"א) ד"ה כתנאי שהקשו באמת דהרי קי"ל עיקר שירה בפה וקי"ל חליל שמונה, ואין אפשרות בלי שבת ואיך הותר בשבת, ותרצו דהטעם משום אין שבות במקדש מפני דהלכה דאף שבות שאינה צריכה הותר במקדש ע"ש, ולפ"ז שוב יקשה לדידן מ"ט חליל בשמחת שואבה אין דוחה שבת, ועל כרחך הטעם דחליל בשמחת שואבה, לא עשאו חז"ל לשום מצוה רק מעלה לבד, בזה לכולי עלמא אין שבות במקדש, אולם היכי דעשאוהו חז"ל למצוה קבועה אפילו אינו רק דרבנן ג"כ שייך אין שבות במקדש, והתוס' שכתבו דהטעם דגזרו שבות כאן בחליל מפני שהיו מרבין בהרבה כלי שיר גזרו אף במקדש, היינו דשיטת התוס' כיון דכתיב שמחה בתורה, אין לנו לחקור יותר והוי כשבות צריכה, ומפ"ז הצרכו לבוא מטעם דהרבה כלי שיר היו שמה, וקרוב לודאי שיבא לידי תיקון כלי שיר, ושיטת רש"י נהי דשמחה כתובה בתורה מ"מ התורה לא צותה בזה מעיקר הדין, רק הטילה חובה עלינו משום שמחה ומשום מעלה, וזה שדקדק רש"י ואינה מן התורה אלא לחבב המצות, כלומר אע"פ שהתורה צותה שמחה, לא באה בכאן להטיל חובת מצוה רק חובת מעלה בעלמא:
 
*ומ"ש* רו"מ להקשות ממ"ש הרמב"ם ז"ל פ"ב מהל' קרבן פסח דמדיחין העזרה בערב פסח שחל להיות בשבת אע"פ שג"כ אינה מצוה, הנה כבר כתבתי לחלק דשבות שאינה צריכה היינו שלא באה לעולם רק משום מעלה, בכה"ג אף שהתורה צותה ע"ז מ"מ לא שייך בו א"ש במקדש, אבל בשבות ההכרח והנצרך, כגון הכא שצריכין לנקו' המקדש שלא יהי' מלוכלך, לפאר ולרומם את בית אלהינו, בלי ספק מותר במקדש אע"ג דאינו מת"ת, כמו שכ' לעיל דאפילו למ"ד עיקר שירה בפה בכל זאת לר' נתן דס"ל שבות שאין צריכה ג"כ התירו ומותר בשבת אע"ג דאינו מה"ת, וענין אחד אשר התורה לא צותה רק משום מעלה ל"א בו אין שבות במקדש:

*והנה* הצל"ח הקשה כאן בס"פ תמיד נשחט כיון דהרמב"ם פסק צרכי שבת נעשים ביום טוב, ע"כ ס"ל דאין אפיית לחם הפנים דוחה יום טוב, וע"כ משום דשבות רחוקה לא התירו, ע' (פסחים מ"ו ע"א) והשתא לאו קל וחומר הוא ומה אם שבות רחוקה, שמ"מ צורך המצוה רק שלא תבא מיד קי"ל דלא התירו, מכ"ש שבות שאין צריכה כלל, בודאי לא התירו, ואיך פסק הרמב"ם בהל' קרבן פסח דמדיחין העזרה בשבת, ונ"ל לתרץ דהנה אמרינן (מנחות ע"ב ע"ב) דמפ"ז אברים ופדרים מותר להקטיר בשבת אע"פ דכשרים כל הלילה, משום שכבר דחתה שחיטה את השבת, ופרש"י כיון דכבר ניתנה שבת לדחות אצל הקרבה שקדמה לה, נדחית ג"כ אצל הקטרה אבל כאן בשעת קצירה עדיין לא ניתנה שבת לדחות לשום דבר לא ע"ש, וע' תשובת שאגת ארי' סוף סימן נ"ט ופ"י כאן, וא"כ שבות רחוקה היינו באפיית לחם הפנים ושתי הלחם, דלא ניתנת עדיין שבת לדחות לשום דבר דהרי האפית הוא תחלת המעשה בדחיות שבת, ומפ"ז לא התירו אבל כאן הדחת המקדש בא אחר הקרבת הפסח אשר הותרו מקודם כל מלאכת שבת לצורך הפסח, שוב הותר שבת אפילו לענין שבותין שאין מוכרחים כל כך ונכון:

*ומ"ש* רו"מ ע"ד הפר"ח הובא ביד מלאכי דאע"ג דאין שבות במקדש, מ"מ לכתחלה עושין אופן המועיל שלא יצטרך לבא לדחיות שבות אף במקדש ובא רו"מ בראשון מכח הסברא, אם שבות שאינה צריכת התירו, מכ"ש שאין צריכין לחפש עצות מרחוק שלא יבאו לידי דחיות שבות, הנה בעיקר הדבר נ"ל דתלי' בפלוגתת הרמב"ן והרז"ה בינוקא דאשתפך חמימא שהבאתי דלדעת הרז"ה זה מקרי מתנה על חילול שבת, ולדעת הרמב"ן קיי"ל דאין למצות רק מקומה ושעתה, וגם כאן לענין שבות במקדש הוא כך, דהטעם דהותרו השבותו' במקדש כ' הרמב"ם פי' המשנה סוף עירובין, משום דאם עבודות גמורות הותרו במקדש כ"ש שבותין, ומפ"ז כ' הרמב"ם סוף פ"א מהל' קרבן פסח, אפילו בדבר שאינו צריך ואינו נחוץ כל ~כל~{כך} מ"מ איסור שבות היתר הוא ועושין לכתחלה, וא"צ ג"כ לחפש אחר אופנים שלא יצטרך לדחיות כאלו כיון שבאו מכלל עבודת במקדש שהיתרו בשבת, א"כ רשאים להתנות ג"כ על שבותין כאלו, אבל בדברים אשר לא באו מכח עבודה כלל, כגון טבילת השלחן ע"י שנגעו בו טמאים, אינו בא מכח עבודה בודאי אסור לגרום ולהתנות לעבור לכתחילה על שבותין במקום דאפשר בלא זה ונכון, ומה לי להאריך יותר לאמת סברא זאת, אחרי שמצאתי ראיתי שגם מרן הכסף משנה סוף ה' בית הבחירה כ' בהדיא סברא זאת, וז"ל על מ"ש רבינו פ"ח מהל' בית הבחירה הי"ב, דבלילי שבת לא הי' אבוקות ביד הכהנים, אלא בודקים בנרות הדולקים בערב שבת, וכתב מר"ן אע"ג דאין שבות במקדש שאני הכא דאפשר בנרות הדולקות מערב שבת ע"ש הרי היכי שאפשר לעשות באופן שלא יצטרך לעבור על שבותין עושים כן, והיינו דגם שם לא בא מן עבודה שהותרה לכתחלה אבל בא מכלל אותן עבודות אשר דוחות שבת לכתחילה, מותר אפילו להתנות על חילול שבת במקום שבותין, וקי"ל גם כן (מנחות ס"ד ע"א) דשחט כחושה ואחר כך שחט שמנה פטור, ולא עוד אלא שאומרים הבא שמנה לכתחילה ושחוט, ראינו דאע"ג דכשר הקרבן אם הוא כחושה מ"מ כיון דכבר דחתה שחיטה את השבת מותר לכתחילה לחלל שבת אף בהידור מצוה לבד, מכ"ש שמתירין השבותין [^1]:

*ומה* שהקשה רו"מ מן (פסחים מ"ה ע"א) דאיכא מ"ד דס"ל שבות רחוקה התירו אפילו ביו"ט, והרי אפשר לעשותו בערב יו"ט, ולא יצטרך לבוא לידי עבירת שבות, הנה רואה אנכי כי לדעתו אין שום הבדל בין אם נאפה הלחם מערב יו"ט או נאפה ביו"ט עד שאין צריך לעבור איסור מפני שאפשר בלא עבירה, ואנכי הרואה כי האפיה ביום טוב עדיפא מפני שבאופן זה הוא מרוחק מחשש עיפוש, כמו שכתב רש"י (שבת קכ"ד ע"א) ד"ה משום איעפושי ומפני זה תקנו קנים ללחם הפנים, וכ' רש"י דלא סמכינן אניסא ע"ש [^2], וא"כ מקשה הש"ס שפיר דאם שבות רחוקה התירו למה לא יאפה ביו"ט, דהרי לא סמכינן אניסא ועדיף טפי לאחר ולא להקדים שיש חשש עיפוש, וע' גם כן (פסחים נ"ח ע"א) דמקשה הש"ס דחיישינן למכמר בשרא ומיטב שיאמר את שחיטת הפסח עיין שם:

*ומ"ש* רו"מ דלר' יוסי דס"ל סילק הישנה שחרית והניח חדשה ערבית גם זה תמיד, א"כ אפשר דבכל יום יכולים להניח הלחם שחרית ולסלקו בבוקר ואח{"}כ להניחו ערב, הנה אם אמנם כי בירושלמי ריש יומא יש לדבר זה מקום לענין מלואים דהיכי דהי' קצת מן הלילה וקצת מן היום באוהל מועד גם זה מקרי תמיד ויל{י}ף מן לחם הפנים אליבא דר' יוסי, וע' קרבן עדה שם דאומר בהדיא לר' יוסי סגי אם מניח הלחם על השלחן, קצת מן הלילה וקצת מן היום, ואם מלין השלחן ך"ג שעות בלי לחם גם כן אינו מפסיד, רק ישלים לילה ליום ויום ללילה ע"ש, אכן לא ידעתי מי יוכל בכל פעם לסלק ולהניח הלחם והרי הוי ביאה רקנית וחוששני לחיוב מיתה בידי שמים:


[^1] *הגה* ראיתי להגאון בעל חכם צבי סימן מ"ה שהניח דברי הרמב"ם פ"ג מהלכות עבודת יום כפור הט"ז בצע"ג שלא הביא שמה הדין המבואר בברייתא אע"ג דמצוה בראשון, מ"מ אם היה השני מובחר ממנו יביאנו, ואין לומר דסמך עצמו על מ"ש פ"ד מהל' איסורי מזבח דיביא מן המוגמר לקרבן, דהא חזינן לר' יוסי דהצריך להשמיענו דלא נימא מצוה בראשון אפילו במקום דהשני מובחר ע"ש, אולם במחכ"ת הרמה והנשאה נעלם ממנו לפי שעה, כי הרמב"ם בהלכות שגגות פ"ב הביא דאפילו שחט הראשונה ונמצאת כחושה, אומרים לכתחלה הביא שמנה ושחוט, הרי בפירוש אע"ג דכבר נשחט קרבן הראשון מ"מ מצוה במובחר ממני ושוחטין אפילו בשבת, מכ"ש בחול דאם היה השני מובחר שוחטין את השני, ולא אמרינן מצוה בראשון וזה אמת:

[^2] *הגה* אם אמנם כי נס נעשה בלחם הפנים לחם חם כיום הלקחו (יומא ך"א ע"ב) בבל זאת לא סמכינן על הנס, כמו שאמרו בירושלמי פרק קמא דיומא על המשנה דמתקנין לו כהן אחר תחתיו שמא יראה קרי, ומקשה הירושלמי ולא מן הנסים שנעשו במקדש הוא דהרי תנן שלא אירע קרי לכהן גדול ביום כיפור, ומשני אין סומכין על הנס, וכן הם דברי רש"י (שבת קכ"ד ע"א) אשר הבאתי, וע' תשובת תשב"ץ ח"ג סימן ל"ה וסי' ל"ו דהאריך ונעלמו ממנו דברי רש"י דשבת הנ"ל וצע"ג, ועיין ג"כ מ"ש הרב תוס' יו"ט פרק א' דמס' דמאי, ועיין ג"כ (פסחים ס"ד ע"ב) ננעלו תנן או נועלין תנן דאביי ס"ל דסומכין על הנס ורבא ס"ל דלא סמכינן אניסא, ועל מה שהקשה הצל"ח שם בפסחים דלאביי דס"ל דסומכין על הנס, א"כ שוב יקשה קו' הירושלמי מדוע מתקנין לו כהן אחר ביום כיפור, י"ל דאביי ס"ל כתירוץ השני בירושלמי כאן במקדש ראשון כאן במקדש שני, ועיין ירושלמי דשקלים על של שייש נותנין לחם הפנים ולא על של כסף שלא ירתיח לא כן תני זה אחד מן הנסים שנעשו בבית המקדש שכשם שהיו מניחים אותו חום כך מוציאין אותו אמר ר"י בן לוי אין מזכירין מעשה נסים ע"ש:
<h3>סימן ד</h3>
% סימן ד

%% שייך למטבע הברכות

*עוד* התעוררו המפורשים ומובא באבודרהם ג"כ על נוסח הברכות בקצתם מברכים בעל ובקצתם מברכים בלמ"ד, וע' רא"ש ור"ן פ"ק דפסחים שהאר{י}כו בזה הרבה, והביאו דעת ריב"א דמצות אשר אפשר לעשותן על ידי שליח מברך בעל, ומצות שאין לעשותן ע"י שליח מברך בלמ"ד, ומונה והולך כל המצות כגון תפילין וסוכה שמברך להניח תפילין לישב בסוכה, וע' תשובת הגאון בעל בית אפרים חלק מו"מ סי' ס"ז שהאריך בזה לבאר לשון בעל תוס' רי"ד - צ"ל רי"ר היינו ר' ישעי' ראשו ן - רפ"ב דקדושין דהקשה כיון דשליח של אדם כמותו בכל מקום, א"כ בכל המצות שבתורה, למה לא יוכל אחד לומר לחברו אכול מצה עבורי שב בסוכה עבורי הנח תפילין עבורי, ותי' דבמצוה אשר חל על גופו של אדם אינו נופל בגדר שליחות דאיך שייך לומר הנח תפילין בשבילי על ידך אחר שגופו חייב בתפילין והוא לא עשה כאן כלום ע"ש, והסביר מורי הגאון ז"ל דהחילוק הוא כך דאם המצוה חל על חפץ שלו, כמו בקדושין וגירושין ושחיטת הפסח שוב נחשב מעשה השליחות כאלו עשה בעצמו אבל עדיין גופים מחולקים, ונהי דנתעבד מעשה ע"י השליח מ"מ עדיין לא נעשה על גוף מי שמחויב במצוה זאת ע"ש שהאריך בביאור הדבר, וראיתי להרב כפות תמרים בחי' (סוכה מ"א ע"ב) על מה שדרשו בברייתא ולקחתם שתהא לקיחה לכל אחד ואחד, ופירשו התוס' והרא"ש ריש פרק לולב הגזול דקרא אתי לאשמעינן שאין אחד יוצא בשביל כלם, דאי לאו קרא הוה אמינא דאחד ניטל הלולב ויוצא בו בשביל כלם קמ"ל קרא ולקחתם שתהא לקיחה לכל אחד ואחד ע"ש, וא"כ לשיטת תוס' רי"ד דבמצוה שבגוף לא שייך שליחות, א"כ למה צריך קרא מיוחד ע"ז דאין אחד יוצא בשביל כלם, ת"ל דהוא מצוה שבגוף שיהיה הלולב בידו במשך חג הסוכות, ואיך אפשר שגוף של ראובן יהיה כגוף שמעון, וקרא יתירא בזה אך למותר ע"ש שהניח בצע"ג:

*ונראה* לפענ"ד דהנה הרב בקצות החושן סימן קפ"ב הקשה על החלטת תוס' רי"ד דמצוה שבגוף אין נופל ענין שליחות, א"כ למה צריך קרא מיוחד (קידושין מ"א ע"ב) דאין שליח לדבר עברה, ושמאי הזקן ס"ל שם דיש שליח לדבר עברה, ומה לי מצוה שבגוף ומה לי עברה שבגוף, בשניהם הן המצוה והן העבירה בגוף כיון שתנאי חיוב העברה תלוי דוקא בגוף העושה והעובר, א"כ פשיטא דגוף של אחר אינו כגופו של עושה, וכן מדוע צריך לחפש הטעם באומר לחברו אכול חלב עבורי או בעול את הערוה, משום דזה נהנה וזה מתחייב לא אמרינן תיפוק לי{'} דגופו של המשלח אינו גופו של העובר, ובענין אשר העיקר בא על גוף העובר פשיטא דאין נופל בגדר השליחות לשיטת תוס' רי"ד ע"ש:

*ונלענ"ד* דהנה הרב בקצות החושן שם סי' קפ"ב הביא דברי הרא"ש (נדרים ע"ב ע"ב) דמפ"ז אין מועיל שליחות על הפרת נדרי אשתו ביום שמעו משום דשמיעה היא ענין דממילא ואין כאן שום מעשה ולא שייך שליחות רק בפעולה ומעשה ע"ש, והנה נחזי אנן בכל המצות שבתורה משום שכלם יש להם משך זמן, כגון תפילין סוכה כמו שכתב הרא"ש והר"ן פ"ק דפסחים, ופשיטא דלא סגי ברגע אשר מניח תפילין רק צריך שיניח על ראשו זמן מה, וכן בסוכה אינה המצוה בשעה שנכנס בה רק צריך לשהות שמה משך זמן בשעת אכילה עכ"פ, ועתה יש לנו דרך נכון הא דאין מועיל שליחות באלו המצות, דבאמת בכל מעשה המצות מהני שליחות אף במצות שבגוף, וא"כ בתחלת הנחת תפילין דהוא מעשה בלי ספק דמהני שליחות, מ"מ אחר זה במשך המצוה מה שמונח התפילין על ראשו וזרועו זה מונח ממילא ואין כאן שום מעשה, ובמידי דממילא לא שייך שליחות, וכן בסוכה בשעה שנכנס לסוכה ויושב בה זה מקרי מעשה ואפשר בשליחות שיהיה אחד יוצא בשביל אחר, אבל אח"כ ענין העכבה בסוכה דהוא ענין ממילא ואין נופל ענין שליחות ומפ"ז הלכה פסוקה דמצות שבגוף לא שייך שליחות מטעם דהוי מידי דממילא, וזה דוקא בכל המצות שבתורה אשר יש שיעור ומשך זמן להמצוה, משא"כ בלולב דאין לו שום שיעור ומשך זמן וקי"ל (סוכה מ"ב ע"א) מדאגבייהו נפיק בי', וע' תוס' (סוכה נ"ז ע"ב) וכיון שישנה במעשה, ובכה"ג אף במצוה שבגוף מפני שליחות דאין כאן שום משך זמן שיהיה נחשב עי"ז ענין ממילא, לכן צריך קרא ולקחתם להורות דצריך נטילה לכל אחד ואחד, ואין אחד יוצא בשביל כלם, ובהעדר הקרא צדקו דברי התוס' ר"ע לולב הגזול, הוה אמינא דבכי האי גוונא שאין למצוה משך זמן וכל המצוה מתחלתו ועד סופה במעשה ובזה אף במידי דבגוף שייך שליחות וז"ב:

*ועל* פי זה הבנתי מה דקי"ל (שבת ך"ג) בנר חנוכה קי"ל דנר איש וביתו, וגם הרואה מברך מפני דאפשר בשליח, וע' ר"ן ורא{"}ש פ"ק דפסחים דהקשו למה מברכין להדליק הרי היכי דאפשר ע"י שליח מברכין בעל ע"ש, ובאמת עיקר הדבר צע"ג דהחל{י}טו דמועיל שליחות בנר חנוכה ולא התעוררו מדוע יועיל שליחות, ומ"ש משאר מצות שבגוף דאין אפשרות השליחות וע' טורי זהב או"ח ס' תרע"ה שכ' ג"כ מדקאמר הש"ס הדליקה חרש שוטה וקטן לא עשה ולא כלום, משמע דאשה מוציאה אחר ידי הדלקת נר חנוכה אפילו את האיש מפני דגם הן היו באותו הנס הרי דפשיט לי' דמהני שליחות בהדלקת נר חנוכה והוי מצוה שבגוף הוא שידליק בידו, אבל לפי הנ"ל ניחא כיון דעיקר מצוה בנר חנוכה אינו רק ההדלקה מדברכינן להדליק קי"ל הדלקה עושה מצוה, וא"כ מצוה זאת אין לו משך זמן כלל ובפרט דקי"ל כבתה אין זקוק לה, וכיון דהדלקה היא במעשה ואין לה משך זמן כלל, דהרי אם כבתה שוב אין זקוק להדליקה בכה"ג שוב מהני שליחות שבגוף כמו שהיה מועיל בנטילת לולב לולי מקרא דולקחתם וזה נכון:

*ואין* להקשות לפי סברא דמצוה שאין בה משך זמן מהני שליחות א"כ באכילת מצוה דג"כ אין לו משך הזמן, וג"כ הוא במעשה ומ"מ לא מצינו דיועיל בו שליחות, יש לומר כיון דאפילו למ"ד דיש שליח לדבר עבירה מ"מ זה נהנה וזה מתחייב לא אמרינן (קדושין מ"ב ע"א) מכ"ש בדבר מצוה דפשיטא דאין נכנס כאן בגדר שליחות, אחר שהתורה כוונה שיהנה מהמצוה, ועוד דקי"ל דאכל שלא כדרך הנאתן או כרכה בסיב דלא יצא, וא"כ אם אכל אחר לא קיים המשלח מצותו דהרי לא נהנה החיך של המשלח באכילת השליח. ואפילו באכילת מרור דאין כאן הנאה, מ"מ אכילת מרור עיקר מצותו שירגיש טעם מר ומפ"ז קי"ל (פסחים קי"ד ע"ב) בלע מרור לא יצא דטעם מרור בעינן וליכא, הרי דהונחה המצוה שירגיש טעם מר בגרונו, וכוונת המצוה רק שיקבל הגרון הפעולה ויטעום טעם מר וגם זה מקרי ענין מימילא ואין נופל על זה ענין שלימות, וכיוצא בזה כ' הרב המגיד פרק שני מהלכות שופר ה"ד דמפ"ז כפאו ואכל מצה יצא כיון שהיה כאן מעשה, ושוב עומד במקום כוונה, והא דגבי' תקיעה אמרינן דתוקע לשיר לא יצא אע"ג דג"כ היא מעשה, וכ' הה"מ דשאני גבי תקיעת שופר דשמיעה הוא עקרית, ואף התוקע אינו יוצא רק מפני ששומע, ונהי דאי אפשר לשמוע קול שופר רק ע"י תקיעה וזה הוי מעשה מ"מ עיקר מצות התורה לא הונחה על המעשה רק על השמיעה ומברכינן לשמוע קול שופר, ומפ"ז לא מחשב מעשה שיהיה עומד במקום כוונה, ומפ"ז תוקע לשיר לא יצא ע"ש, כן ה"נ עיקר מצות אכילת מרור לא הונחה על האכילה רק שירגיש טעם מר הן אמת דאין אפשרות לטעום טעם מר בלתי אכילה, מ"מ נחשב הרגשת טעם מר למידי דמימילא ואין נופל כאן ענין שליחות [^1]:

*ועוד* נ"ל דבין למ"ד (חולין קג ע"ב) אכילה בגרונו בעינן ובין למ"ד אכילה במעיו בעינן, ע' רמב"ם פי"ד מה' מאכלות אסורות ה"ג, וע' תוס' (כתובות למ"ד ע"ב) דקאמר הש"ס בפשיטות דבעידנא דלעסי' קניא מתחייב בנפשו לא הוי עד דבלעי' וע' תוס' שם, על כל פנים ראינו, דבשעת אכילה היינו בשעת לעיסה דעושה מעשה, לא מקרי אכילה לענין איסור ובלי ספק דגם לענין מצוה אינו יוצא רק עד דנהנה גרונו או מעיו, וזה נחשב מימילא ולא הוי מעשה כלל, ומפני זה לא משכחת שליחות על אכילת מצוה, אחר שעיקר ויסוד המצוה תלוי בהנאת גרונו או מעיו דהוי מימילא [^2]:

*וכן* מה שאינו נכון להוציא את חבירו בשמיעת תקיעת שופר ובשמיעת קריאת שמע ותפלה, ולא מצינו שאחד יאמר לחברו שמע שופר או ק"ש עבורי, היינו ג"כ מכח דשמיעה הוא ענין מימילא ולא שייך שליחות בזה, וע' ג"כ מ"ש הרמב"ם בתשובת פאר הדור סי' נ"ג דע"כ עיקר מצוה דתקיעת שופר היינו השמיעה דאם התקיעה עקרית לא היה אחד יוצא בתקיעת חברו, דהרי מצוה שבגוף נחשב וכמו שאין א' מוציא חבירו בנטילת לולב, כך אינו מוציאו בתקיעה, אלא ודאי עיקר מ"ע דת"ש היינו השמיעה, וכל אחד ואחד חייב לשמוע, ובאמת בזה אין יכול לעשות שליח שישמע שופר עבורו מפני דשמיעה הוי ענין דמימילא, ואפשר לומר דמפני זה שינה רבינו גבי' מ"ע דשופר כ' מ"ע לשמוע קול שופר ובשופר של יובל כ' רבינו פרק עשרה מהלכות שמיטה ויובל מ"ע לתקוע בשופר, והחילוק דגבי' יובל הדין כל יחיד ויחיד חייב לתקוע, ומוכח דהוא מצוה שבגוף וקאי על מצות תקיעה, וע' מ"ש הלח"מ פ"א מה' שופר בזה, וע' ג"כ תשובת מהר"מ אלשקר סימן ח' ט' יו"ד בפלפולו עם הר"א מזרחי מענין שופר של ר"ה אם המצוה בתקיעה או בשמיעה, וע"כ אפילו אם נימא דבשופר של ר"ה ויובל התקיעה עקרית מ"מ השמיעה היא ג"כ עיקר, דאס"ד דלמ"ד דתקיעה עיקר, השמיעה איננה נחוצה א"כ בתקע לתוך הבור או לתוך הדות דקי"ל דלא יצא, הרי תקע, א"ו דזאת פשיטא לכ"ע דשמיעה נחוצה רק חקרו אם התקיעה נחוצה ג"כ ומפ"ז לא מצינו שליחות בתקיעה אע"ג דהוא במעשה מ"מ השמיעה הוא ענין מימילא, ואין לך מ"ע שיהיה במעשה, ולא יהיה משך זמן רק בלולב וחנוכה בלבד, ובשופר אע"ג דהיא במעשה, מ"מ שמיעה נחוצה לכ"ע זה מקרי מימילא ונכון:

*והנה* הרב הגדול המפורסם מהר"ר בער אויפענהיים נ"י מפרעשבורג בעל המחבר ס' מי באר הקשה על דברי דאם נחליט דכל מלתא דאית בי' מעשה מתחלתו ועד סופו שיין שליחות, א"כ מה נעשה בחליצה דהוא במעשה, וגם כן אין כאן משך זמן ומ"מ לא מצינו שהאשה תעשה שליח לאחר שיחלוץ מנעל עבורה, אולם הדין מבורר בתורה שהאשה צריכה לקרות לא אבה יבמי ואע"ג דקי"ל דאמירתה אינו מעכב בדיעבד, מ"מ ראוי להגדה בעינן ~ואלמית~{ואלימת} אינה חולצת מפני שאיננה ראויה להגדה, לא הוי ראוי לבילה (יבמות ק"ד ע"ב) וע' (אבן העזר סי' קכ"ט) ובכה"ג כיון דקי"ל מילי לא ממסרי לשליח, ע' אהע"ז סי' ל"ז וסי' ק"מ דלאו דוקא שליח לשליח א"י לעשות רק בכל מקום אין יכול לעשות שליח על מילי, רק דלא משכחת מילי בקדושין וגרושין רק בשליח לשליח דבלאו הכי הרי יש בכל מקום או כסף קדושין או גט כריתות, ע' מ"ש הבית שמואל אבן העזר סי' ל"ז בפסק הקדוש מוה' מארדיש, וא"כ כיון דיש כאן הכרחה לקריאת לא אבה יבמי דראויה לבילה צריך להיות עכ"פ, וקריאת לא אבה יבמי אין אפשרות ע"י שליח, כיון דהוי מילי, ואחר שצריכה להיות אצל החליצה לענין קריאת לא אבה יבמי, שוב חולצ~ו~ת ג"כ בעצמה משום דמצוה בה יותר מבשלוחה וזה נכון:

*והנה* עיקר דבר זה כבר נדפס בשמי בספר מטה אפרים למורי הגאון מופת הדור מהר"א זלמן מרגליות זצ"ל ושבח מאוד דברי, אולם הקשה לו מאן יימר דמצות התורה בתפילין באה שיהיו מונחין על הראש ועל הזרוע משך זמן ודלמא הך דקורא קריאת שמע בלי תפילין דאמרו חז"ל דמקרי מעיד עדות שקר בעצמו, היינו רק אזהרה יתירה מדרבנן אבל מן התורה, באמת אין שיעור להנחת תפילין, ומיד אשר קשר על זרועו וראשו כבר יצא ידי המצוה, ואולם ראה מה שכ' הרמב"ם פ"ד מהל' תפילין דמצותן שיהיו תפילין עליו כל היום, וע' ג"כ (תוס' סוכה נ"ו ע"ב) ד"ה סוכה דלא מפסקי, וע' רא"ש פ"ק דפסחים שהביא שיטת רבינו תם דמצות שיש להם משך זמן כגון תפילין מברכין בלמ"ד, ומפ"ז גם בתפילין מברכין להניח, וחוץ מזה מצאתי ראי' נכונה ואמתית דע"כ תפילין ישנו מן התורה במשך זמן דאמרינן (סנהדרין פ"ח ע"ב) דלא משכחת זקן ממרא, רק ביש בו כדי להוסיף ואם הוסיף גורע ואנו אין לנו אלא תפילין, כגון שאוחז ד' פרשיות בידו, ואח"כ הוסיף מין חמישי, והקשו בתוס' שם דהרי לולב ג"כ משכחת שהיה אוחז ארבעה מינים, ואח"כ הוסיף מין חמישי, ותרצו דממה נפשך לא משכחת כאן דאם הוסיף בתחלה, שוב גורע ועומד הוא אחרי שלא התחיל לצאת ואם הוסיף אח"כ א"כ מדאגבייהו נפיק וכבר יצא ידי המצוה ולא מוסיף גורע על מה שכבר יצא מתחלה, משא"כ בתפילין דמצותן כל היום, וא"כ היכי דהתחיל במצוה כדינו ארבעה פרשיות ובתוך משך הזמן הוסיף עוד פרשה אחת, א"כ הוי מוסיף גורע דהרי מפסיד המצוה מעתה ולהבא ע"ש, הרי ראיה מפורשת דתפילין צריך מה"ת משך הזמן דבלא"ה גם בתפילין לא שייך מוסיף גורע, ושוב נתחזקו דברי דמה שהתפילין מונחין על הראש והזרוע, הוא ענין מימילא, והוא ג"כ מעיקר המצוה ולא שייך בו שליחות וזה ענין חדש ונכון לדעתי:


[^1] *הגה* והנה ע"פ סברת הרב המגיד שכתב דבתקיעת שופר, כיון דהשמיעה היא מצוה ולא התקיעה לא מחשיב ג"כ התקיעה כמעשה וצריך כוונה דוקא, עלה בידי כמין חומר, לישב קושיות טורי אבן בקונטרס אבני שוהם לריש לקיש דס"ל (פסחים קי"ג ע"א) דע"כ מצות צריכות כוונה מדתני במשנה דהביאו לפניו חזרת שני פעמים, והרי כבר יצא בחזרת הראשון, אלא ודאי דמצות צריכות כוונה, ואינו מזיק מה שאכל מרור בפעם א' לפני מצה ע"ש, וא"כ דברי ריש לקיש סותרים זה את זה, דהרי אמרינן (בנזיר כ"א ע"ב והוריות י' ע"ב) מאי דכתיב צדיקים ילכו בם ופושעים יכשלו בם, לשני בני אדם שצלו פסחיהם זה שאכלו לשם מצוה קרינין בהו צדיקים ילכו בם וזה שאכלו לשם אכילה גסה קרינין בהו פושעים יכשלו בם, והקשה ריש לקיש נהי דלא עביד מצוה מן המובחר רשע קרית לי' בתמי', ואי אמרת דמצות צריכות כוונה א"כ בודאי מקרי רשע דהרי לא עשה מצוה, ואם אמרינן דעבר על דרבנן מותר לקרותו עבריין, מכ"ש בלא קיים מצוה דאורייתא דבודאי מותר לקראו רשע, וע"כ דברי ר"ל כאן הולכים דמצות אין צריכות כוונה, ושם בפסחים ס"ל לר"ל דמצות צריכות כוונה כן הוא תוכן קו' הגאון שאגת אריה, ולכאורה הוא קושי' אלימתא, ונ"ל ליישב דהנה הר"ן כתב (ר"ה ל"ב ע"ב) דהמתעסק לא יצא אע"ג דקי"ל תוקע לשיר יצא, ומה חילוק יש ביניהם, וכתב הר"ן לחלק דאמרינן ריש זבחים דשחט חטאת לשם חולין כשר ושחט לשם עולה פסול והטעם דמינא מחריב בה מפני שגם חטאת הוא קדשים עכ"פ, אבל חולין דלאו בת מינא לא מחריב בה כוונת השחיטה לשם חולין וא"כ גם כאן בתוקע לשיר דלאו בת מינא ואין כאן כוונה למצוה אחרת ומפני זה יצא, משא"כ בתוקע להתעסק היינו כדי לחנך התינוקת דעושה מצוה בזה שרוצה לחנכם במצות וא"כ מינא מחריב בה, ומפ"ז אין יוצא ידי המצוה, ואנכי מצאתי גם כן סמוכין לדברי הר"ן מהא דאמרינן (עירובין י"ג ע"ב) מגילת סוטה שנכתבה לשם אשה אחת, אסור למוחקה לשם אשה אחרת, כיון דמינתק לשם רחל תו לא מינתק לשם אשה אחרת, אבל מגילת סוטה שנכתבה סתמא יכולין למוחקה לכל נשים שבעולם ע"ש, הרי דהיכי דנעשה בה כוונה מצוה אחרת שוב נתבטלה עשיה הראשונה, וכן אמרינן ג"כ (חגיגה י"ט ע"א) טבל ועלה מחזיק עצמו לכל דבר, ואם החזיק עצמו לאחד אסור להחזיק עצמו לדבר אחר ע"ש, וג"כ הטעם דסתמא לשמה קאי לכל מה שירצה שהטבילה תחזיקו אם לחולין או למעשר, אולם כיון דאינתוק לדבר מבורר שוב אין להחזיק עצמו לדבר אחר, וביותר מצאתי סמוכין לדברי הר"ן מגמרא מפורשת (יומא מ"ו ע"ב) דהמכבה אש מחתה מה שלקח מעל המזבח, דאמרינן היכי דאחתי' על ארעא וכביה כולי עלמא לא פליגי דחייב דבכל מקום שהוא אש על המזבח קרינן בי' ונאמר בו אזהרה לא תכבה, כי פליגי דכביה בראשו של מזבח אחר שנתן האש במחתה דרבא ס"ל כיון דאינתוק למצותי' היינו שרצה לעשות מצוה אחרת באש זה במה שלקחה למחבת, שוב נעקרה שם הראשון, ואין על האש הזה שם אש המזבח רק אש מחבת, ובזה ליכא אזהרה ע"ש ברש"י, עכ"פ מבואר דסתם אש על המזבח אפילו מונח על הארץ לא נעקרה מצותו ואש מזבח מקרי, אולי היכי דעשה מצוה אחרת שוב נתבטל שם הראשון וראי' ברורה לשיטתו דסתם תקיעה אפילו לשיר לא נתבטלה לגמרי ויכולים לצאת ג"כ, אולם היכי דמנתיקה לצורך מצוה אחרת לחנך התינוקת שוב נתבטלה תקיעה דמצוה לגמרי וזה נכון מאד:

*והנה* על דהרי הר"ן התעוררו הגאונים העל טורי אבן בחי' לר"ה והגאון בעל ישועות יעקב בשלמא בקדשים שייך שפיר מינו מחריב כיון דעכ"פ כל השחיטות קדשים צריכים כוונה לכתחלה, וא"כ כוונה למצוה שניה מחרבת הראשונה ומוציאה מידי כוונה ראשונה, אבל בשאר המצות דקי"ל עתה דמצות אין צריכות כוונה, וא"כ גם מצוה השניה אין צריכה כוונה, ואיך שייך דמחריב את הראשונה, אחרי דגם במצוה שניה הכוונה היא למותר ולכאורה הערה נכונה ועמוקה היא:

*ואולם* נחזי אנן לפי שיטה זאת דהיכי דהמצוה היא במעשה כגון באכילת מצה וכדומה שוב המעשה עומדת במקום כוונה, וא"צ כוונה, אולם אם ישנו כאן מצוה אחרת עוד אשר איננה מעשה וזו צריכה כוונה דאין כאן מעשה אשר תעמוד במקום כוונה, והנה באופן זה צדקו דברי הר"ן דאמרינן מינו מחריב בה דהרי מצוה השניה שאינה במעשה שוב צריכה כוונה מן הדין, ושוב מחרבת כוונה מצוה ראשונה שהיא במעשה, אף שמצד עצמה לא היתה צריכה כוונה, ועתה נתיישב שפיר קו' השאגת ארי' דבאמת בהך דשני בני אדם שצלו פסחהן אחד אכל לשם אכילה גסה שפיר הקשה ר"ל, נהי דלא עביד מצוה מן המובחר רשע קרית לי', והטעם כיון שיצא מצות אכילת פסח במעשה, עומדת במקום כוונה ויצא, משא"כ כאן באכילת מרור בפעם ראשון קודם המצה, הנה יש לנו כאן שני מצות, מצות מרור דהיא במעשה אין צריכה כוונה אולם יש בזה עוד מצוה אחרת דלמה ירקות באו תחלה כדי שישאלו התינוקת וזה לא נחשוב מעשה דנהי דצריך לאכול ירקות כדי שישאלו התינוקת, מ"מ עיקר כוונת המצוה אינה למעשה, רק למען יתמהו התינוקת, והוי דומיא הך דסברת הרב המגיד דכוונת מצות התקיעה איננה רק לשמיעה לא נחשב מעשה, והכא נמי כן הוא עיקר כוונת המצוה לא הונחה על המעשה רק כדי שישאלו התינוקת וזה לא נחשב מעשה ושוב צריך כוונה, וא"כ שייך שפיר כוונת מצוה כדי שישאלו מעכבת ומחרבת סתם כוונה דמצות אכילת מרור ומינו מחריב וסבר ר"ל שפיר בכי האי גוונא דמינא מחריב בה אזי צריכות כוונה וזה ברור מאד:

[^2] *הגה* דע דדברי התוס' (כתובות למ"ד ע"ב) ד"ה אי דמצי לאהדורי תמוהים לי מאוד דכתבו אי דמצי לאהדורה נהדרי' אי לא מהדר חייב דמיתה לא פטרה לי' דלא אתיא עד דבלעה לגמרי ע"ש, והרי איפכא קי"ל דאכל חצי חלב זית והקיאו וחזר ואכלו חייב אע"ג דלא נהנה במעיו רק בחצי זית מ"מ נהנה גרונו מיהת בכזית והלכתא כרבי יוחנן לגבי' ריש לקיש בחולין ק"ג ע"ב וכ"פ הרמב"ם פי"ד מהלכות מאכלות אסורות, ואיך כתבו התוספות דחיוב מיתה לא אתיא עד דבלע לגמרי דהרי באכילת גרונו מצי לאהדורי. ומכל מקום לא הקפידה תורה רק על הנאת גרונו. וביותר תמוהים דברי התוספות שם ד"ה לא צריכה דמצי לאהדורה ע"י הדחק דהשתא אין מרויחין בעלים דכבר נמאסת הלכך ליכא חיוב ממון רק ע"י הנאת מעיו ובאין כאחד ובאמת אנן ~קו"ל~{קי"ל} דהנאת גרונו עיקר וצע"ג:
<h3>סימן ה</h3>
% סימן ה

*עוד* נ"ל לפרש הך ברייתא דלקחתם שתהא לקיחה לכל אחד ולתרץ קו' כפות תמרים דלמה צריך קרא להוציא שליחות במצוה שבגוף, ונ"ל דהך דלקיחה לכל אחד ואחד בלולב הוי כמו וספרתם אשר דרשו חז"ל (מנחות ס"ה ע"ב) שתהא ספירה לכל אחד ואחד, ואין הפירוש שכל אחד צריך לספור בפני עצמו, ואין יוצא מה שסופר הש"ץ דבלי ספק לא נשתנה דין דספירה משארי מצות שבתורה אשר אמרינן בו שומע כעונה ואחד מוציא חברו, רק הפירוש שתהא ספירה לכל אחד ואחד, היינו שעכ"פ כל יחיד חייב לשמוע ספירת העומר ולא נאמר דאינה רק מצוה המוטלת על בית דין לבד, כמו מצות ספירת שמיטה ויובל דאיננה חובה על כל יחיד ויחיד, רק מצוה זאת מסורה לב"ד לבד, והיה ס"ד דספירת עומר ג"כ איננה מצוה ליחידים, לכן צריך קרא וספרתם שמצוה זאת מוטלת על יחידים ג"כ, וכל יחיד חייב עכ"פ במצות שמיעת ספירת העומר, אולם בכל זאת אמרינן בו שומע כעונה, וע' תשובת דבר שמואל להחסיד מהר"ש אבוהב סי' נ"ט שכ' ג"כ כזאת, והביא תשובת הרשב"א סי' קכ"ו שמפורש שמה דגם אצל ספירה אמרינן שומע כעונה, רק דבהעדר הקרא הוה אמרינן דספירת העומר איננה מסורה רק לבית דין, וחוץ לב"ד א"צ אפילו לשמוע הספירה, וע' ג"כ פרי חדש או"ח סי' תפ"ז שהביא דברי הדבר שמואל והרשב"א, ומ"ש החסיד בעל דבר שמואל דלשון הר"ן פ"ק דפסחים משמע דכל יחיד חייב לברך בפיו דוקא וי"א שומע כעונה בספירה, דהרי כ' ואין להקשות דספירה ג"כ אי אפשר לעשות ע"י שליח ומ"מ מברך בעל ע"ש, ובאמת גם דברי הר"ן אפשר להתפרש בתקיעת שופר אע"ג דאין יחיד חייב לתקוע, מ"מ כיון דכל יחיד חייב לשמוע מברכין בלמ"ד, ה"ה ספירה עכ"פ מ"ע לשמוע כל אחד וגבי' לולב ג"כ בהעדר הקרא הו"א דאין על היחיד מצות נטילה:

*ואולם* מורי הגאון מהר"ז מרגליות זצ"ל דחה דברי דמ"מ הקרא מיותר דהרי כל המצות לכל ישראל נאמר ודוקא בספירה כיון שתלוי ביד ב"ד וחג העצרת לא נקצב איזה יום בחודש רק מ"ט ימים אחר יום הנפת העומר, וקביעות המועדות תלוי רק בב"ד ואתם אפילו מזידים, משא"כ לולב מדוע נימא דרק לכהנים או לב"ד מצוה זאת מסורה, הרי התורה לכלל ישראל נצטווה, אולם לשיטת הרמב"ם דס"ל פ"ח מה' תמידין ומוספין, דספירה היא מ"ע של תורה בפני עצמה אף בזמן הזה דליכא עומר ואין לה שום הצטרפות לחג העצרת ולקרבן, ומ"מ יש לנו למוד וספרתם להורות שאין מצוה זאת תלויה ביד ב"ד, וא"כ בלולב ג"כ ומכ"ש לולב דיש לו צירף לב"ד הגדול דרק במקדש היה נוטל כל שבעה, וא"כ הדר יתכן הדרוש ולקחתם שאינה תלויה ביד ב"ד או כהנים, אבל על זה שאין אחד יוצא בשביל כלם אין צריך קרא אחרי שהוא מצוה שבגוף:
<h3>סימן ו</h3>
% סימן ו

*ואולם* העיקר בזה נראה לי ענין אמתי, דהמעיין היטב בסוגיא זאת, יראה חילוף גירסאות בין הגירסא כמו שהוא לפנינו ובין הגירסא שהיה לפני התוס' והרא"ש, דהם הביאו גירסת הברייתא ולקחתם שתהא לקיחה לכל אחד ואחד והצרכו לפרש דהלמוד מורה דאין אחד יוצא בשביל כלם, משא"כ לפנינו הגירסא ולקחתם שתהא לקיחה ביד כל אחד ואחד, והכוונה דהנה אמרינן (סוכה ל"ה ע"א) לא לינקוט איש לולב בסידרא דכתיב ולקחתם לקיחה תמה, ולקיחה על ידי דבר אחר לא שמה לקיחה, אולם רבא פליג ע"ז וס"ל לקיחה ע"י דבר אחר שמה לקיחה ע"ש, והנה הר"א מזרחי מובא בכפות תמרים הקשה דאיך דורשים ולקחתם שתהא לקיחה לכל אחד ואחד, הרי בכ"מ דרשו חז"ל ולקחתם לקיחה תמה בעינן אבל לפי הנ"ל דכוונת הברייתא הוא באמת מצד זה כיון דכתיב ולקחתם וצריך להיות לקיחה תמה א"כ צריך לקיחה ביד ולא לקיחה ע"י דבר אחר, דשוב לא הוי לקיחה תמה בנטילה ע"י דבר אחר, ועיקר דרש הברייתא לא באה על למוד דלקיחה לכל אחד דזאת ידענא דמצוה שבגוף חלה על כל איש ואיש, ועיקר הדרשא כאן דצריך לקיחה ביד דוקא, דולקחתם מורה על לקיחה תמה, ומפ"ז ניחא ג"כ מה דהשמיט הרמב"ם ז"ל בהלכות לולב דין זה דצריכים לקיחה לכל אחד ואחד, וכבר התעורר בזה הגאון מהר"א לנדא ז"ל בעל יד המלך על הא דהשמיט הרמב"ם דין זה ולפי הנ"ל ניחא דעיקר חידוש הברייתא דצריך לקיחה ביד ולא ע"י דבר אחר משא"כ לדידן דקי"ל כרבא דלקיחה ע"י ד"א שמה לקיחה, א"כ אין ענין להביא הך דרשא כלל דהוא שלא כהלכתא, ולפי גירסת התוס' והרא"ש שלא היה כתיב לפניהם רק ולקחתם שתהא לקיחה לכל אחד ע' תוס' כאן ומפ"ז פרשו שאין א' יוצא בשביל כלם וזה אמת לדעתי:

*והנה* ראיתי להרב בעל יד המלך שתירץ להקו' דמפ"ז השמיט הרמב"ם הדרשא ולקחתם לקיחה לכל אחד ואחד, וכ' הוא ז"ל דדרשת הברייתא היינו קודם שידענו דרשא דלכם להוציא שאול וגזול, אבל לבסוף דידענו דאינו יוצא בלולב שאול וגזול, וא"כ אין אפשרות כלל דאחד יוציא אחר בלולב דעיקר הא דאחד מוציא חברו במצות מטעם שליחו' אתינא עלה וא"כ בלולב לא משכחת שליחות כלל, דממ"נ אם הלולב של המשלח, א"כ השליח אינו יוצא בלולב זה מפני שאינו שלו, וכיון דאינו יוצא שוב אינו מוציא האחר, ואם הלולב של השליח א"כ מי איכא מידי דאלו עביד משלח לא היה יוצא בו מפני שאינו שלו ושליח מצי משוי בתמי', הרי לא עדיף שליח מהמשלח עצמו, ומפ"ז אין אפשרות לדידן לקיחה בשביל אחר רק דרשת הברייתא קודם שידענו דא"י בשאול ע"ש, אולם לדידי תמוהים דבריו דבאמת אם הלולב של המשלח בודאי השליח יוכל להוציאו דאין זה בכלל אינו מחויב בדבר דזה אינו רק אשה וקטן, ובזה אמרו (ר"ה כ"ט ע"א) כל שאינו מחויב בדבר אינו מוציא אחרים ידי חובתו, אבל אם הוא מחויב רק שכבר יצא בו קי"ל כל שיצא מוציא, וכאן נמי נהי דאינו יוצא עם לולב זה מ"מ מידי מחויב בדבר לא נפיק, ובודאי יוכל לצאת עבור אחר ולא גרע מאלו כבר יצא בלולב אחר דקי"ל כל שיצא מוציא:

*והנה* מצאתי בירושלמי מפורש פ"ב דמגילה ובסוטה פרק אלו נאמרים וז"ל יודע אשורית ויודע לעז מה שיוציא אחרים ידי חובתן, ייבא כהדא כל שאינו מחויב בדבר אין מוציא אחרים ידי חובתן, וע' תשובת הר"ן מובא בתשובת הריב"ש סי' ש"צ וכן בש"ע הלכות מגילה סי' תרצ"ה, והנה שם הוא ג"כ מחויב בדבר וחייב לקרות על כל פנים בלשון הקודש, ומ"מ כיון שבקריאה זאת אינו יוצא מפני שיודע אשורית, שוב אינו יכול להוציא, וא"כ אפשר להצדיק סברת בעל יד המלך בין דהך דקי"ל כל שיצא מוציא דשם עכ"פ מחויב בדבר ואלו לא היה יצא כבר היה החוב מוטל עליו משא"כ ביודע אשורית, אין אופן לצאת בלעז, א"כ אין באפשרות כלל שיהיה יוצא בקריאה זאת בשום מקום ובשום זמן, פשיטא דגם לאחר אינו מוציא, וקצת דמיון לזה מצינו (פסחים ל"ח ע"א) הואיל ואלו לא קרא לה שם הוי לה היתר במושבות יצא ידי חובת מצה, ראינו דדבר שאינו נדחה מצד עצמו, רק מצד שכבר נעשה בו מעשה, אמרינן דלא נחשב דיחוי, דהרי היה ראוי קודם שנעשה בו מעשה, וכן כאן היכי דיצא כבר אע"פ שכבר אינו מחויב יותר, בכל זאת מוציא אחרים מפני שאילולי לא היה יוצא, היה מחו{י}ב בדבר והיה מוציא אחרים, אבל ביודע אשורית אין אפשרות לצאת בלעז, ושוב נכונים דברי הירושלמי דזה הוי כמו שאינו מחויב בדבר דאינו מוציא אחרים, וא"כ דברי בעל יד המלך יש לתקן באופן זה כיון דאין יוצא לעולם בשאול, א"כ אינו מוציא גם את בעל הלולב ונכון [^1]:


[^1] *הגה* שוב מצאתי בטורי אבן רפ"ב דמגילה שהביא דברי הירושלמי דיודע אשורית ויודע לעז מקרי אין מחויב בדבר, וכ' דאפילו לשיטת בעל הלכות גדולות דאם כבר יצא שוב אינו מוציא מ"מ יודע אשורית ויודע לעז עדיף טפי דאכתי בר חיובא הוא דלא יצא עדיין כלל ואפשר להוציא אחרים משא"כ היכי דכבר יצא שוב אין מוטל עליו חוב כלל ע"ש באריכות שגם הוא מביא דברי, הר"ן בתשובה וכ' דהך דירושלמי משבשתא הוא ע"ש ועדיין הדבר צריך לפנים:
<h3>סימן ז</h3>
% סימן ז

*טרם* אכלה לדבר מעניני שליחות אמרתי לבאר עוד דבר אחד, הנה כל הפוסקים ראשונים ואחרונים כתבו, הא דהדין דאחד מוציא אחר בתפלה ובק"ש וברכת המזון הוא מטעם שליחות, ופשטות המשנה (ברכות ל"ג ע"ב) המתפלל וטעה סימן רע לשולחיו דשליח של אדם כמותו ראינו דכל ענין בית הכנסת שמוציא השליח ציבור ידי חובת העם מטעם שליחות הוא, וע' פרי מגדים פתיחה כוללת שהביא ג"כ כן בשם הב"ח, ומפ"ז באינו השליח בר חיובא דקי"ל (ב"מ י"א ע"ב) דאין כאן שליחות הה"ד באינו מחויב בדבר דג"כ אינו מוציא דנופל ענין השליחות באופן זה, ולכאורה כיון דכל עיקר ק"ש אינו רק מילי וקול דברים וקי"ל מילי לא ממסרא לשליח, וצריך לומר דבאמת זה הטעם דאין מועיל שליחות והמשלח לא יהיה בבית הכנסת כלל, אלא ודאי מילי לא ממסרא לשליח, ואינו מועיל שהשליח ציבור יוצא אחרים ידי חובתו אם לא שמע המשלח את ברכת המזון והק"ש מפיו, ורק העיקר דמוציא הוא מפני דקי"ל שומע כעונה, והוי כאלו ענה השליח בעצמו כל הדברים אשר יצאו מפי השליח ציבור, ואין להקשות א"כ למה בשמע מן אינו מחויב אינו יוצא הרי מ"מ השומע שמע ויחשב כאלו ענה וכאלו דיבר הענינים בפיו, וצריך לומר כמ"ש המפרשים מובא בכפות תמרים (ר"ה ך"ט ע"ב) הא דקי"ל שמיעת קול שופר הוא עיקר המצוה, וא"כ למה בשמע מן אשה וחרש שוטה וקטן לא יצא הרי מ"מ ישנו כאן שמיעת קול שופר, וכתבו אם שמע מפי אינו מחויב בדבר נחשב כקול פסול כמו קול חמור נוהם ע"ש, והה"ד בנדון דידן אע"ג דשומע כעונה היינו היכי דשמע עכ"פ מפי בר חיובא, אבל בשמע מפי אינו מחויב בדבר נחשב קול פסול, ואולם בשמע מפי מחויב בדבר אמרינן שומע כעונה, ומפ"ז צריך לשמוע מתחלתו ועד סופו כמו שמבואר בירושלמי סוף ר"ה, והא דש"ץ מוציא עם שבשדות שאינם בבהכנ"ס, אע"פ שלא שמעו ענין הברכות מפי הש"ץ ולא שייך בזה שומע כעונה (ר"ה ל"ה ע"א) י"ל כיון דאניסי ולא אפשר להם לבוא בעיר לשמוע הברכות מפ"ז מוציאם הש"ץ באופן זה אף שלא שמעו כלל מפי המברך, אבל היכי דלא אניסי כגון בעיר שוב אין אפשרות לשליחות דהוי מילי לבד ולא נמסרו לשליח:

*ובתשובתי* להרב המופלג מהר"ש אויש מפראג הארכתי בזה לתרץ קו' על דברי המגן אברהם או"ח סי' י"ד שכ' בטעם דנשים פסולים לעשות ציצית דכתיב דבר אל בני ישראל ודרשינן בני ישראל ולא בנות ישראל ועשו והקשה הרב מהר"ש הנ"ל, הרי אדרבא קיימא לן נשים סומכת רשות ומותרות לעשות כל המצות שבתורה, ומאן דס"ל נשים סומכת רשות לא דריש בני ישראל ולא בנות ישראל עיין (ר"ה ל"ג ע"א ועירובין צ"ז ע"ב) וכן הוא בטור והמחבר או"ח סי' תקפ"ט וע' תשובה מאהבה ח"ב סי' ג' שכ' ליישב קו' זאת בדרך רחוק, אולם באמת שני ענינים נפרדים יש כאן, דודאי כ"ע דרשו בני ישראל ולא בנות ישראל כמ"ש במטבע הברכות ובזה ל{י}כא מאן דחולק, ולשון פלוגתתם מורה ע"ז בני ישראל וסמכו ולא בנות ישראל וסמכו, ר"י ור"ש אומרים נשים סומכת רשות ראינו דאע"ג דהדרש' אמתי' דהמצוה איננה חל רק על האנשים, מ"מ סובר{י}ם ר"י ור"ש, כדי לעשות נחת רוח לנשים התירו אפילו במקום דיש איסור דרבנן כמ"ש התוס' (עירובין צ"ז ע"א) ומביאים חגיגה וסומכין (חגיגה י"ז ע"ב) ובפרט שמבואר כן (מנחות ס"ב ע"ב) דר' יוסי בעצמו ס"ל הדרשא בני ישראל ולא בנות ישראל כמו שהתעורר הרב מהר"ש הנ"ל, אולם בכל זאת רשות עכ"פ הוא ואינם בתורת חיוב להוציא אחרים ידי חובתן, דכל שאינו מחויב בדבר אינו מוציא אחר ידי חובתו, ועשייתו לאו עשיה הוא לענין לפטור בעשייתו את המחויב, והא דפסלינן שחיטת עכו"ם משום דכתיב וזבחת ואכלת כל מי שישנו בשחיטה יוכל לשחוט משא"כ עכו"ם דאינו בזביחה ע' טור יו"ד סי' ב', ולמה לן קרא תיפוק לי' דבלא זה אינו יכול לתקן בשחיטתו דהרי אינו מחויב בדבר וקרא למה ל', צ"ל דע"כ שייך דמי שאינו מחויב בדבר אינו בתורת שליחות היינו דוקא בדבר דצריך שליחות והחוב מוטל לעשות הענין במעשה ורק דהתורה גילה לנו שליח של אדם כמותו, א"כ צריך דוקא שיהיה איתא בתורת שליחות שיהיה חייב במצוה זאת, משא"כ היכי דלא בעינן שליחות כלל ומגמת התורה רק על המעשה לא על העושה וכשר מעשה קוף בעלמא, שוב גם מי שאין מחויב בדבר לא גרע מעשיות קוף וצריך לבוא לגזירת הכתוב וע' תוס' (גיטין ך"ג ע"ב) ד"ה לאו בני דיעה נינהו שכתבו ג"כ לחלק דכל היכי שאנו צריכים שליחו' ובהעדר שליחו' אינו מועלת העשיה, א"כ כל שאינו בתורת חיוב לא מהני עשייתו, משא"כ באותן הדברים אשר אין צריכים שליחות כלל כמו גבי' גט הוי אמינא דכשר ע"י עכו"ם ע"ש, וע' פני יהושע רפ"ב דקדושין שהאריך ג"כ בסברא זאת דבדבר שכשר מעשה קוף שוב לא שייך הדין דאין שליח לדבר עבירה, עכ"פ בתרומה אשר גלי לן קרא דצריכים שליחות, ותורם שלא מדעת לא הוי תרומה רק צריך דעת בעלים, ומפ"ז מקשה הש"ס בפשיטות (קדושין מ"ב ע"ב) דלמה לי אתם להוציא שאינו בן ברית ת"ל דאינו בתרומת, משא"כ בשחיטה דלא צריכים לשליחות כלל ונפלה סכין ושחטה ג"כ כשר, וכל שבא מכח בן אדם שחיטה כשירה היא, והוי אמינא דשחיטת עכו"ם ג"כ כשרה דהוי כמעשה קוף, ומפ"ז צריך קרא מיוחד וזבחת ואכלת דכל שאינו בזביחה אסור לאכול משחיטתו, וכן בתפילין דקי"ל דלא בעי שליחות בכתיבה, הוה אמינא דכתיבת עכו"ם ג"כ כשרה אם איננו מכווין מחשבה פסולה וצריכין ע"ז קרא (גיטין מ"ה ע"ב) וקשרתם וכתבתם מי שישנו בקשירה ישנו בכתיבה, ובסוכה דלא כתיב קרא קי"ל באמת דסוכה שעשאו עכו"ם כשרה לצאת בה ידי מצוה (סוכה דף ח' ע"ב) ובציצית ג"כ עשיות עכו"ם פסול דכתיב בני ישראל ועשו ולא עכו"ם ע' מרן בית יוסף הל' ציצית סימן י"ד באריכות, וא"כ כיון דלהלכה נהי דקי"ל דנשים סומכת רשות, מ"מ כ"ע ס"ל דבני ישראל ולא בנות ישראל, וא"כ כמו שפסלה תורה ציצית ע"י עכו"ם משום דכ' בני ישראל ולא עכו"ם ה"נ פסלה התורה עשיות נשים, ונהי דאיתא בציצית שרשאות להתעטף אבל אינם בתורת חיוב, שיהיה עשייתם מועיל לפטור בעשייתם את המחויב בדבר, והקשה המג"א שפיר כיון ב"י ולא בנות ישראל הוי כאלו נכתב בפירוש ופשוט ונכון:
<h3>סימן ח</h3>
% סימן ח

*עוד* נשאר לנו לברר אחר שהקדמנו דמצוה שבגוף אינו מועיל שליחות, מפ"ז מובן ג"כ הגירסא שהביאו (סוכה מ"ב ע"א) דגרסו מאי דתימא דעד כאן שייך טעה בדבר מצוה פטור דוקא במצוה דרמיא עלי' כגון לולב אבל במצוה דלא רמיא עלי' כגון אכילת קדשים לא שייך טעה בדבר מצוה פטור ע"ש, וה"ט דמצוה שרמי' עלי' אין אפשרות שיעשה ע"י אחר, וטרוד בעשייתו והוי אונס, ומפ"ז פטור אבל במצוה דלא רמי' עלי' אין כאן טרדה דמצוה דהרי המצוה תוכל להתקיים ע"י כהן אחר, ואולם קשה לי ע"ז מהא דאמרינן (יבמות מ' ע"א) דבקדשים רצה הוא אכלו רצה אחר אכלו ת"ל מצות תאכל, ופרש"י דצריך הכהן העובד לאכול, וע' תוס' שם, ועוד קשה לפי מה דאמרינן בתוספתא דאוכל קדשים מברך לאכול את הזבח ומדברכינן בלמ"ד לאכול את הזבח, מוכח דהוא מצוה דרמיא על הכהן ואם אפשרות ע"י אחר א"כ מברכין בעל ולא בלמ"ד, וע' תבואות שור סי' ך"ז דהתעורר על גמרא דיבמות הנ"ל דאמרינן דאין אפשרות ע"י אחר גם באכילת קדשים, ועוד דמ"ש מאכילת מצה ומרור דלא אפשר ע"י אחר, משום דהוי מצוה שבגוף ע"ש, אולם האמת אפילו לפי' שני שכ' התוס' דמצוה חל על כהן העובד שהוא יאכל הקרבן מ"מ אין מעכב בדיעבד, ואם נתאכל ע"י כהן אחר בכל זאת נתקיים מצות אכילת קדשים, דעיקר המצוה באכילה שלא יבא לידי נותר, וכ"מ שאכלו הכהנים יהיה איזהו שיהיה אפילו מבית אב אחר, נתקיים בזה כהנים אוכלים ובעלים מתכפרים, ורק מצוה לכתחלה עכ"פ שיאכל כהן העובד, ומפ"ז מברך בלמ"ד אבל העיקר שאם אוכלו כהן אחר ידי מצוה הראשית שיהיה הבעלים מתכפרים בו נתקיים, ומפ"ז אינו טרוד כל כך שיהיה נחשב עי"ז טעה בדבר מצוה דלא הוי כלולב ושאר מצות אשר אם קיים אחר עבורו לא נפטר זה מן המצוה כלל:

*והנה* ע"פ סברא זאת שכתבו התוס' בסוכה דמצוה אשר אפשר לעשות ע"י אחר ואינו חל עליו לא שייך כלל הדין דטעה בדבר מצוה, עפ"ז עלה בידי כמין חומר ליישב שיטת הרמב"ם ספ"ב מה' שגגות, נתחלף לו בלילי פסח שפוד של נותר צלי בשפוד של פסח ואכלו, חייב משום דטעה בדבר מצוה ולא עשה מצוה, וע' צל"ח על פסחים שהניח בצע"ג דהרי בגמרא (פסחים ע"ב ע"ב) אמרינן נתחלף לו שפוד של נותר בשפוד של צלי ואכל חייב, ואיית דאמרו בהאי פטור משום דליכא דלשיילה גבי' שפוד אבל הכא הוי לי' לשיילי' ע"ש, וא"כ קשה על הרמב"ם מנ"ל דכאן מיירי בשפוד של פסח דילמא מיירי בשפוד של שאר קדשים, דג"כ רשאי לאכול צלי אם ירצה ומנ"ל להרמב"ם לחדש ענין זה דמיירי בשפוד של פסח בלילי פסח, אבל לפי שיטת התוספות דלא שייך טעה בדבר מצוה פטור רק במצוה דרמי' עלי' אבל באכילת קדשים דאם אכל אחר ג"כ נתקיימה המצוה לא שייך טרוד, וא"כ איך היה דעת איכא דאמרו דבנתחלף לו שפוד פטור, משום דלא אפשר לשיולי ופטור משום דהוי טעה בדבר מצוה, והרי גבי' אכילת קדשים לא שייך טעה בדבר מצוה פטור, ומפ"ז פי' הרמב"ם דמיירי בצלי של פסח בלילי פסח דהוי מצוה דרמיא על כל יחיד ויחיד שיאכל כזית פסח ואין אפשרות לצאת אם לא אכל בעצמו, והוי מצוה דרמי' עלי', ולמ"ד דטעה בדבר מצוה ולא עשה מצוה ג"כ פטור א"כ פטור בזה, אבל לדידן דקי"ל טעה בדבר מצוה ולא עשה מצוה חייב, א"כ קמ"ל הרמב"ם רבותא דאף בשפוד של פסח דהוי מצוה דרמיא עלי' נמי חייב אם נתחלף לו ונכון:

*ובזה* הענין השיב לי הגאון מופת הדור מהר"מ סופר ז"ל אבד"ק פרעשבורג על מ"ש בחי' אלה המצות דעל כרחך אכילת קדשים פחות משיעור לא הוי מצוה כלל, דא"כ למה אמרו בקידושין פ"ב דמעת אשר נשתלחה מארה בלחם הפנים הי' הצנועים מושכים את ידיהם ופרש"י כיון דליכא כזית לא מהני מידי וע' ריטב"א יומא רפ"ד ואס"ד דעכ"פ קצת מצוה איכא אפילו בפחות משיעור א"כ גם בזה היה להם לאכול עכ"פ כל שהוא מקדשים, וכ' הגאון הנ"ל דאין ראי' ממצות אכילת קדשים דאין המצוה על הפרט רק על כל הכהנים כל בית אב שיראו שלא יבואו הקרבנות לכלל נותר, ואם אכלו אחר ג"כ נתקיימה המצוה ולא הוי מצוה דרמיא [^1] ומפ"ז הי' יכולים הצנועים למשוך ידיהם אחר שהי' מתאכל ע"י כהנים אחרים אבל במצוה דפסח ומצה אשר חל על כל איש ואיש, בודאי גם אם ליכא כזית עכ"פ קצת מצוה איכא, וע' ס' יד המלך ה' מצה ומרור שהאריך בזה, וכ' הגאון הנ"ל דע"פ סברא זאת נתיישב לו ג"כ קו' העולם מה שהקשו על סוגיית הש"ס (זבחים צ"ז ע"ב) יקדש להיות כמוהו אם פסולה תפסל ומקשה הגמרא ליתי עשה דאכילת קדשים ולדחי ל"ת דפסול, ומקשים העולם דהרי (פסחים מ"ו ע"א) מוקי להך יקדש לענין היתר מצטרף לאיסור, וא"כ ליכא מקדשים רק חצי שיעור ואיך שייך קו' הגמרא דעשה דאכילת קדשים ידחי, הרי באכילת כל שהוא ליכא מצוה, ולא תעשה איכא דהרי מכאן נלמד דהיתר מצטרף לאיסור לענין מלקות ועיין גם כן שו"ת (בשמים ראש) וכתב הגאון הנ"ל דבאכילת קדשים אין כאן מצוה על הכהן שיאכל את הקרבן רק המצוה על הכהנים בכלל, שיראו שיתאכל הקרבן ולא יבא לידי נותר, ובעוד שנשאר כל שהוא שלא נתאכל א"כ לא קיים המצוה ואכלו את הבשר ומקש' הש"ס שפיר דליתי' עשה ולדחי לא תעשה דאע"ג דאין לנו מהפסול רק חצי שיעור מ"מ אם לא יהיה נתאכל שוב חשוב עכ"פ שיור לענין זה שלא נתקיים המצוה דואכלו הבשר עכ"ל הגאון ה"ל:

*ובאמת* עדיין יש לתמוה מנ"ל לחלק בין הדבקים דחצי שיעור לענין אכילה לא נתחשב לענין מלקות ולקיום מ"ע ולמה נתחשב לשיור, ולמה לא נימא כמו שכל שהוא אינו חשוב לענין אכילה ואינו יוצא בו ידי מצוה שוב לא חשוב ג"כ שיור לעכב, אולם מצאתי סמוכין לדבריו מש"ס מפורש (שבועות כ"ח ע"א) דמקשה הש"ס אי דאמר שלא אוכלנה מאי איריא כזית אפילו כל כהוא נמי, ופרש"י שם דהפי' אפילו אם לא נבאר רק כ"ש מן הככר אשר נשבע עליו חשוב שיור עכ"פ לענין זה דיכול עדיין לשאול על שבועתו, משום דלא עבר עדיין לגמרי על השבועה, ראינו אע"ג דלענין שבועה חצי שיעור לא חשוב מאומה חשוב שיור דלא מקרי עי"ז אכלה כלה אם נשתייר כל שהוא, וביותר מזה מצאתי בתוס' (זבחים צ"ז ע"א) ד"ה ואחד מבואר סברת הרב הנ"ל בהדיא שהקשו דאיך דחי עשה ואכלו את הבשר לשבירת עצמות הרי אפשר לקיים שניהם ע"י גומרתא, ותירצו דרבא לטעמי' דס"ל דלא אפשר ע"י גומרתא משום פסידא דקדשים, א"כ לא מקיים עשה ואכלו את הבשר דאי אפשר שלא ישרוף גומרתא מעט מן המוח ע"ש, וכוונתם מבואר דאפילו אינו נשרף רק משהו, מ"מ חשוב שיור לענין זה דלא נתקיים מ"ע ואכלו את הבשר עי"ז אחר שיש משהו אשר נשרף באש ע"י הגומרתא ומבואר כסברת הגאון ה"ל:

*ועפ"ז* אפשר לומר בדרך פלפול לישב דברי התוס' (פסחים פ"ה ע"א) ד"ה כשהוא אומר דהקשו איך אפשרות לעשה ואכלו את הבשר לדחות לא תעשה דשבירת עצמות הרי לא הוי בעידנא, ועוד הקשו דהרי אפשר לקיים שניהם ע"י גומרתא ותירצו דאסור משום הפסד קדשים, והנה לא תירצו קו' הראשונה דאיך ס"ד שידחה ל"ת הרי לא הוי בעידנא, והנלע"ד דהנה באכילת פסח יש שתי מצות אכילת פסח לכל יחיד ויחיד ואין שום איש משותף בזה לחברו, אולם המצוה הב' שיתאכל הפסח כלה ולא יהיה נשאר כל שהוא שלא נתאכל, זה חל על כל בני החבורה שיזהרו שלא יבא הפסח לידי נותר, והנה התוספות (פסחים נ"ט ע"א) כ' דעשה דרבים דוחה עשה אע"ג דלא הוי בעידנא, וע' מגן אברהם ה' פסח סי' תמ"ו שהביא דברי שבולי לקט בשם רבינו תם דעשה דרבים דוחה לא תעשה אע"ג דלא הוי בעידנא ע"ש, וא"כ נכונים דברי התוס' שפיר דהקשו דלא הוי בעידנא, ועוד הקשו דאפשר לקיים שניהם ע"י גומרתא ותירצו דע"י גומרתא לא משום דחייש להפסד קדשים, ואע"ג דלא נשרף רק מעט, מ"מ כוונתם על מ"ש התוספות בזבחים דאם לא נשרף רק מעט לא קיים מצות ואכלו את הבשר, משום דכל שהוא חשוב שיור לעכב שלא נתקיים אכלה כלה, וא"כ כיון דראינו דואכלו את הבשר כולל ג"כ מ"ע שלא יבא הפסח לידי נותר ומצוה זאת חלה על כל בני החבורה וכלם משותפים במצוה זאת, והוי עשה דרבים וא"כ מקשה הש"ס שפיר דיבא עשה ואכלו וידחי ל"ת, היינו שע"י עיכוב המוח שבעצמות לא נתקיימה מצוה ואכלו את הבשר, ושוב הוי עשה דרבים ולא בעינן בעידנא ונכון ע"ד הפלפול:


[^1] *הגה* וגם אפילו נחליט דהפי'(יבמות מ' ע"א) כפשוטו דעיקר מצוה בקרבנות שיאכל כהן העובד זה דוקא בשאר קרבנות אבל בלחם הפנים דלא היה כאן עבודה מיוחדת בשעת סילוק לחם הפנים ומשמר היוצא חלקו בזה עם משמר הנכנס (יומא י"ח ע"ב) שוב לכ"ע שייך לכל בית אב ואינו של איש פרטי:
<h3>סימן ט</h3>
% סימן ט

*עודני* עסוק בסוגי' (פסחים פ"ה ע"א) לענין קו' הש"ס דיבא עשה ואכלו הבשר וידחי ל"ת אמרתי להציג כאן ענין נחמד בביאור סוגית הש"ס (פסחים ע' ע"א) בש"ס שם מסיק דחגיגה הבאה עם הפסח דינו כפסח אליבא דבן תימא ובאה מן הזכר ואינה באה מן הנקבה, ובאה בת שנה ולא בת שתי שנים, ואח"כ בעי הש"ס אם יש בה משום שבירת עצם מי אמרינן לבן תימא לכל מילי הקיש רחמנא חגיגה לפסח או דילמא כתיב ועצם לא תשברו בו, בו ולא בחגיגה, והנה הכל תמהו ע"ד התו' (פסחי' ק"כ ע"א) ד"ה מפטירין אחר הפסח אפיקומן דהקשו דלמ"ד דחגיגה יש בה משום שבירת עצם, א"כ אמאי אין חגיגה נאכלת על השובע, דעיקר הא דפסח נאכל על השובע היינו משום דחיישינן לשבירת עצם, ותי' התוס' דפסח בן שנתו הוא ורכיך, וחיישינן לשבירת עצם, אבל חגיגה לא ע"ש, והכל תמהו דהרי אליבא דבן תימא קיימינן הכא דס"ל חגיגה הבאה עם הפסח דינו כפסח גם לענין זה שבאה דוקא בן שנתו, וכבר נאמרו בזה תירוצים שונים אשר אין בהם כדי שביעה, ודברי התוס' תמוהים מאוד מאוד, ומה שנלע"ד לישב כדרך נכון מאוד, דהנה הצל"ח (פסחים ע' ע"א) מסופק הא דבעי הש"ס בחגיגה הבאה עם הפסח אם יש בה משום שבירת עצם ונסתפק אפילו נחליט דגם בחגיגה יש בה שבירת עצם, מ"מ אפשר דוקא בעצם שאין בו מוח אבל בעצם שיש בו מוח מותר בחגיגה, משום דגם בפסח ראוי היה להתיר משום דבא עשה ואכלו את הפסח ודוחה ללא תעשה דשבירת עצם, רק דהש"ס פסחים פ"ה ע"א מביא למוד מיוחד ע"ז דנאמר ועצם לא תשברו בפסח שני, דהוא למותר דהרי כבר נאמר ככל חוקת הפסח יעשו אותו, ובא להורות דגם על עצם שיש בו מוח יש בו משום שבירת עצם ע"ש: [^1] וכיון דעיקר הא דל"א אתי עשה ודחי ל"ת בעצם דיש בו מוח, הוא משום דמקיש פסח ראשון לפסח שני אשר גלתה התורה ועצם לא תשברו, והנה קי"ל בקדשים דבר הלמד בהקש אינו חוזר ולומד בהקש, וחגיגה שדומה לפסח אינו לומד בן תימא רק בהקש מפסח ופסח עצמו לא נלמד מפסח שני רק בהקש, וא"כ בחגיגה שוב נשאר הדבר דבעצם שיש בו מוח אתי עשה דחגיגה ודחי לעשה דשבירת עצם, וא"כ הא דאמרו דלבן תימא ים בחגיגה משום שבירת עצם היינו בעצם שאין בו מוח, אלא שהתעורר הצל"ח דא"כ איך מקשה הש"ס קופץ נמי הא חזי לחגיגה אלא לאו דבן תימא יש בה משום שבירת עצם, והרי אפילו לב"ת מ"מ בחגיגה צריך לקופץ לעצם שים בו מוח, דבזה מותר בחגיגה לכ"ע מטעם עשה דוחה ל"ת אפילו אם נימא דחגיגה שוה לפסח לענין שבירת עצם ע"ש בצל"ח שהניח בצ"ע, והנלענ"ד דהנה בלא"ה הקשו התוס' שם (פסחים פ"ה ע"א) ד"ה כשהוא אומר דאיך אפשר כלל לומר דעשה דאכילת פסח דוחה לל"ת דשבירת עצמות הרי לא הוי בעידנא, וע' (זבחים צ"ז ע"ב) ובפסקי תוס' שם וע' טורי אבן ריש חגיגה מה שהאריך בזה, והנלע"ד דמכח קו' זאת הוציא הרמב"ם ז"ל דבריו פ"י מה' קרבן פסח ה' וז"ל היה גדי קטן ורך שעצמותיו רכים, לא יאכל אותם שזה שובר עצם, ואם אכל לוקה ע"ש, וכבר תמהו עליו מי הכריח את הרמב"ם לחדש דבר זה דבאכילת עצמות עובר משום שבירת עצם, אבל לדידי ניחא דהרמב"ם הוציא מהך דפסחים פ"ה דאמרינן בפשיטות, אי לאו דגלי קרא בפסח שני ועצם לא תשברו בי הו"א אתי עשה ודחי ל"ת והוקשה לו, תיפוק לי' דלא הוה בעידנא כקו' התוס', ומפ"ז הכריח הרמב"ם דבאכילת העצמות הרכות עובר משום שבירת עצם, וא"כ בזה האופן הוי שפיר בעידנא דהאיסור והמצוה יבאו כאחת, דבשעת אכילה שעובר משום שבירת עצם, מקיים ג"כ המצוה ואכלו הבשר ובאו שניהם כאחד, דבשעת אכילה שעובר משום שבירת עצם, מקיים ג"כ המצוה ועל עצמות הרכות אלו אשר יש בהם מוח, מקשה הש"ס יבא עשה וידחה ל"ת ולמה לא יאכלם דבכה"ג הוי שפיר בעידנא [^2]:

*ועתה* נחזור לענינינו דהנה התוס' שם הביאו בשם הירו' דמפ"ז הפסח נאכל על השובע מפני גזירה דשבירת עצם, שאם יהי' רעב יבא לשבירת עצם, וע"כ אין הפירוש שע"י הרעבון יקח קפוץ לשבירת עצם, דבודאי בתוך כך יזכור האיסור וימנע מלעבור, רק המעיין היטב בלשון התוספות (פסחים ע' ע"א) ד"ה לאו חובה שכתבו בזה הלשון שאם לא ביתה באה על השובע, מתוך שהוא רעב לאכול בשר שסביב העצמות היה בא לידי שבירתן ע"ש, היינו מפני שהוא תאב לאכול הבשר שסביב העצמות אזי מתוך רעבתנות ילעוס העצמות הרכות עצמם, ואכילת העצמות הרכות ג"כ שבירה היא כשיטת הרמב"ם, ועפ"ז לק"מ קו' הצל"ח דהרי עכ"פ צריך הקפוץ לשבירת עצמות שיש בו מוח, אבל זה אינו דאותו המוח אשר צריך לקיפוץ, גם בחגיגה אינו ניתר משום דלא שייך אתי עשה ודחי ל"ת משום דלא הוי בעידנא, ורק בעצמות הרכות דהוי בעידנא הותר ובלא זה שייך ש"ע בחגיג' כמו בפסח:

*ועתה* צדקו דברי התוס' (פסחים ק"כ ע"א) וסרה קו' העולם דהנה לפי מה שהקדמנו עיקר הא דחיישינן בפסח לשבירת עצם אשר משום זה נאכל על השובע, היינו בעצמות הרכות דוקא ויש בהם משום שבירת עצם, ולא שייך בהו עשה ודחי ל"ת אע"ג דהוי בעידנא, דגלי התורה בפסח שני ועצם לא תשברו, וזה שייך דוקא בפסח אבל בחגיגה שוב בכה"ג מותר לאכול עצמות הרכות, משום עשה דוחה ל"ת ולא ילפינן מפסח משום דדבר הלמד בהקש אין חוזר ולומד בהקש כשיטות הצל"ח, וא"כ כ' התוס' שפיר דדוקא גבי' פסח דבן שנתו ורכיך חיישינן לשבירת עצם, שמתוך שהוא רעב יאכל העצמות עצמן ועובר משום שבירת עצם דגלי התורה דלא דחי לעשה לל"ת בפסח, אבל חגיגה לא היינו דחגיגה מותר לאכול עצמות הרכות משום דאתי עשה ודחי ל"ת, ומפ"ז א"צ לאכול על השובע דלשבירת עצם ע"י קיפוץ לא חיישינן, רק עיקר החשש שמא יאכל עצמות הרכות וזה שייך בפסח, אבל חגיגה כיון דלמד בהקש אינו חוזר ולומד בהקש, שוב מותר לאכול עצמות הרכות משום דאתי עשה ודחי לא תעשה דהוי בעידנא וזה ברור:

*להרב הגאון מהו' אלעזר אב"ד דק"ק ויינא*

*ועל* מה שהקשה רומכ"ת בסוף דבריו כיון דטהרת המצורע בשני צפרים אינו רק חלק מן המצוה כמ"ש הרמב"ם בס' המצות שורש י"ב למה הי' פשוט אצל חז"ל (חולין קמ"א ע"א) דדחי עשה דשליח הקן לטהרת מצורע עכ"ל, הנה בתחילת כ"ת מה ענין זה לחלק מן המצוה, הרמב"ם לא כ' רק שאין להחשיב פרטי הדברים בלאוין מיוחדים ועשין מיוחדים כיון דכל ענינים אלו המה פרטים ממצוה אחת הראשית, ורק לענין להחשיבו במנין המצות בזה הוי חילוק, אבל בעיקרם לא נגרע כח הפרט מכח הכלל, ואם נעדר פרט אחת מן המצוה בתורה, שוב נגרע כל עיקר מצותה, ואמרי בפשיטות (ביצה ח' ע"ב כתובות מ' ע"א שבת קל"ב ע"ב) דכל ענין עשה דוחה ל"ת בא לנו ממילה בצרעת, דבא עשה דמילה ודחי ל"ת דהשמר בנגע הצרעת והרי במילה קי"ל דמל ולא פרע כאלו לא מל והחיתוך אינו רק חלק המצוה, ואם נחסרת הפריעה לא עשה המצוה כלל, ובכ"ז אמרינן אף בזה אתי עשה ודחי ל"ת, אמת שהרנב"ר מובא בנמוקי יוסף בב"מ פ' אלו מציאות הקשה דאיך אמרינן דמילה בצרעת הוי בעידנא הרי מל ולא פרע כאלו לא מל, ומשום השמר בנגע הצרעת עבר מיד בשעת חיתוך, ותירץ דגם התחלת המצוה מקרי בעידנא ע"ש באריכות, אולם בעיקר הדבר ל"ק לי' דאיך ידחה החיתוך את ל"ת, הרי אינו רק חלק ממצות מילה דהרי כל ענין מילה אינו רק מצוה אחת, א"ו דמכאן למדנו בין אם היתה מ"ע מיוחדת ועומדת בפ"ע, בין אם מ"ע הנ"ל מישך שייכא לשאר פרטים אשר בהעדרם לא תתקיים עדיין מ"ע בשלימות, מ"מ כל פרט המצוה אשר הוא חלק מן המצוה נדון לענין דחיות הל"ת כמ"ע גמורה, שהרי בהעדר הפרט לא קיים כלום מן המצוה, וכן הקשה התוס' בפשיטות (עירובין ק' ע"א) בנתערבו מתן אחת במתן ד', דמקשה התוס' בפשיטות ניתי עשה ונדחי ל"ת, אף על גב דהזאות ומתנות אינם רק חלק ממצות הקרבת הקרבן, כמו שביאר רבינו בשורש י"ב בס' המצות ע"ש, ועל פי זה יש ליישב ג"כ מה שתפסו חז"ל בכל עת שנים אלו מילה בצרעת וסדין בציצית, לכלל גדול דעשה דוחה ל"ת, היינו להורות דבין בחלקי המצוה כמילה בצרעת דמל ולא פרע כאלו לא מל, וכן במצוה א' גמורה כמ"ע דציצית - עיין רמב"ם ספר המצות שורש י"א בציצית יש ג"כ חקירה אם הוא חלק ממ"ע מפני דד' ציצית מעכבת זא"ז ע"ש - מ"מ בציצית יש לנו דבר אחר, דרק אם לובש ד' כנפות חייב בציצית ואפשר לפטור עצמו שלא ילבוש בגד שחייב בציצית, וילבוש בגד צמר (ע' תוס' ~(~ כתובות מ' ע"א) שהתעוררו וכ' דמ"מ בפשתן אי אפשר לקיים שניהם, ועיין (מנחות ה' ע"א) לענין מצותו בכך, והביאו בש"ס לדוגמא דגם בשנים אלו ג"כ עשה דוחה ל"ת, וזה אמת ונכון:

ידידו נצח *צבי הירש חיות* חופ"ק והגליל:


[^1] *הגה* ע"פ גמרא זאת בארתי לנכון לשון המכילתא מובא בקצרה רש"י בפ' בא וישאו את משארותם שיורי מצה ומרור, או אינו אלא שיורי פסח, כשהוא אומר לא תותירו ממנו עד בוקר, ע"כ משארת מצה ומרור דהרי אסור להותיר בפסח עכ"ל המכילתא, והקשה הגאון הפלאה בס' פנים יפות, דהרי קי"ל דהעצמות והגידין והנותר ישרפו לששה עשר. משום שאין דוחה יו"ט, ע' (פסחים פ"ג ע"א) וא"כ כיון שיצאו ממצרי' ביו"ט לא היו ~יכלו~{יכולים} לשרוף את עצמות שיש בהם מוח, וא"כ נשאו אתם לקיים מצות שרפה, ונהי דלא הותירו וגם גידין שהם בכלל בשר, ע' גמרא שם ג"כ לא הותירו והיו זריזים במצות ד', אבל עצמות שיש בהם מוח ע"כ הותירו משום דאסור לשבור עצם, ובמצות שרפה חייבים ע"י המוח שבהם דשמוש נותר מלתא הוא ע"ש, אבל לפי הנ"ל ניחא דע"כ שייך דעצמות שיש בהם מוח טעונים שרפה, היינו לדידן דאסור לשבור עצם לקיים מצות ואכלו הבשר, משום דהתורה גילתה בפסח שני בהכפלת האזהרה דועצם לא תשברו, אפילו עצם שיש בו מוח לא אמרינן אתי עשה ודחי ל"ת, וזה שייך לדידן, אבל לאותם שיצאו ממצרים אשר עדיין לא נאמר להם פרשת פסח שני, וא"כ שוב בעצם שיש בהם מוח בודאי שברו העצם להוציא המוח, משום דעשה דחי ל"ת כקו' הגמרא. וא"כ לא היו אותן עצמות טעונים שרפה, דהרי אכלו את המוח, והעצמות בלי מוח אין טעונים שרפה כמבואר (פסחים פ"ג ע"א) וצדקו דברי המכילתא דאי אפשר לומר משארת פסח וז"ב:

[^2] *הגה* וא"ל דעדיין לא הוי בעידנא מפני דלאו דשבירת עצם עובר ע"י הלעיסה בשיניו. ומ"ע דואכלו הבשר אינו מקיים רק בבליעה, זה אינו דהרי מבואר בנימוקי יוסף פ"ג דב"מ בשם הרנב"ר ומובא בנו"ב מה"ת סי' באריכות דהתחלת המצוה מקרי בעידנא כמו במל ולא פרע דקי"ל כאלו לא מל ומ"מ אמרינן במילה בצרעת דאתי עשה ודחי ל"ת אע"ג דמיד בשעת החיתוך עבר ללאו ומצותו לא מקיים רק לאחר הפריעה ע"ש כן ה"נ בנ"ד התחלת האכילה מקרי שפיר בעידנא:

*והנה* יש לי חקירה בזה אם גם מצה לא נשתנה משארי דיני תורה דקי"ל (חולין ק"ג ע"ב) אכילה בגרונו בעינן או לא. ונראה הא דקי"ל בלע מצה יצא הרי ליכא הנאת גרונו רק הנאת מעיו ומדוע ישתנה משארי דיני תורה דקי"ל דאכילת גרונו בעינן והמ"ל בפי"ד מה' מא"ס נסתפק עי"ז אם יוצא ג"כ באכילת מצה שלא כדרך אכילתן והנאתן אחרי שראה שיצא בבליעה, אולם כבר כתבו הגאונים האחרונים דזה אי אפשר מפני דמצינו בברייתא דאינו יוצא במצה שלוקה דטעם מצה בעינן וליכא ואס"ד דיוצא שלא כדרך הנאתן, א"כ מהו האי דקאמר טעם מצה בעינן. ועוד מנ"ל לרבא הא דמצה יוצא בבליעה ואם היתה דעת רבא לחלק בין איסור למצוה דאע"ג דבאיסור קי"ל הנאת גרונו בעינן מ"מ למצוה סגי הנאת מעיו מדוע לא נקט ג"כ הדין באכילת קדשים דג"כ אכילתו מצוה, ובזה סגי בבליעה בהנאת מעיו א"ו דבכל דוכתא הנאת גרונו הוא העיקר ג"כ לענין מצוה, ובפרט לענין קדשים אשר הדין מבואר (זבחים כ"ח ע"א) דצריך להיות אכילה כדרך שהמלכים אוכלים אותן. ופשיטא דאכילה ע"י בליעה לא הוי דרך שהמלכים אוכלים. רק דטעם אחר איכא במצה כיון שהדין מבואר ברמב"ם (פי"ד מהלכות מאכלות אסורות) דעירב דבר מר מקרי שלא כדרך אכילתן. וכיון שהיה אכילת מצה ומרור ביחד. א"כ שוב ע"י המרור אינו נרגש טעם המצה. ואף דקי"ל מצות אין מבטלין זו את זו. היינו שאין המצות בעצמם מבטלין זה את זה. אבל ענין מרור שמבטל הטעם הוא בטבע. שדבר המר מבטל הטעם של דבר אחר המעורב באכילתו. וזה אין ענין למצות אין מבטלות ומה יועיל כח המצוה כאן. אחרי שזה הוא ענין טבעי. וכבר התעוררו בזה הגאונים האחרונים הגאון בעל בית אפרים חאו"ח סימן ג' והגאון בעל ישועות יעקב. ואין אפשרות ג"כ לומר דבמצה סגי שלא כדרך הנאה אחרי שבפירוש אמרו (פסחים ל"ט ע"ב) בעינן טעם מצה וליכא ובהעדר הטעם אינו מקיים המצוה כהכשרה ותיקונה. ומזה הוכיח רבא דאמת הדבר דהיכי דליכא טעם מצה אפילו בבליעה כמו מצה מבושלת בודאי אין יוצא, אולם הא דיצא במצות מצה ע"י תערובות מרור. היינו כיון שאינו מערבו לגמרי עד שנבטל והלך לו טעם מצה דהרי עדיין כל אחד עומד בפ"ע. רק ע"י אכילה בפעם אחד טבע הדבר שנרגש יותר טעם מרור בגרונו יותר מן אכילת מצה. אולם אכילה במעיו נחשבת עכ"פ אכילת מצה זאת, ואע"ג דבכל התורה הנאת גרונו בעינן, שאני אכילת מצה כיון דצותה התורה שיאכל ביחד עם המרור ע"כ כאן לא הצריכה תורה רק הנאת מעיו לבד ולא הנאת גרונו, ובמעיו יש כזית מן טעם מצה והא דלא קאמר רבא ג"כ על פסח הדין כן דבלע יצא דהרי גם הפסח נאכל עם מרור ביחד ועיקר מצותו רק במרור, אולם י"ל דמן פסח אין הוכחה דאפשר כיון דגלי תורה שמצותו עם מרור יחד אפשר דבאמת יוצא באכילה זאת שלא כדרר הנאתן, אבל במצה דמצינו דטעם מצה בעינן ובהעדר מן המצה הטעם כמו שלוקה ומבושלת לא יצא ידי המצוה, ועוד דאמרינן (פסחים ל"ד ע"א) המחהו וגמעו אם מצה אין אדם יוצא ידי חובתו דאינו דרך אכילה ע"ש, וע"כ הא דצותה תורה לאכול מצה במרור, היינו דגילה התורה דבזה אין מקפידין רק על אכילת מעיו, אבל על פסח יכולין לומר דסגי אכילה שלא כדרך הנאתן, ובפרט דראינו דהפסח נאכל על השובע ואין מצה ומרור נאכל על השובע, כמ"ש פ"ח מהלכות ק"פ ה"ב ממכילתא, והנה אכילה על השובע בודאי ליכא הנאה מן המצוה אבל לענין מצה, אמרו (בירושלמי פ' ע"פ) ומובא ברמב"ם פ"ו מהלכות חמץ דאסור לאכול מצה ערב פסח כדי שיאכול מצה לתיאבון, ועל פסח לא לבד שלא הקפידו חז"ל לאסור אכילת בשר ערב פסח, רק אדרבא הצריכו לאכול כל צרכו מחגיגה ואח"כ לאכול הפסח, אלא ודאי רק גבי' מצה הקפידה התורה על טעם מצה והנאת האכילה, ובאכילה שלא כדרכו כמו המחהו וגמעה אינו יוצא, והא דיצא ע"י עירוב המרור מפני דעכ"פ אכילה במעיו יש, אבל בפסח לא בעינן רק אכילת מצוה ולא שיהנה ג"כ בשעת אכילה ושלא כדרך הנאה ג"כ יוצא:

*ועפ"ז* הבנתי לנכון סוגיות הש"ס נזיר והוריות דמוקי ר"י לקרא דפושעים יכשלו בם לשני בני אדם שצלו פסחיהם דמי שאכלו לשם אכילה גסה קרינן בי' פושעים יכשלו בם, וקאמר ר"ל נהי דלא עביד מצוה מן המובחר רשע קרית לי' בתמי', וכבר הזכרתי שהגאון בעל שאגת אריה הקשה דלר"ל דס"ל (פסחים קי"ג ע"ב) דמצות צריכות כוונה ע"כ כיון שאמר אחד אכלו לשם מצוה והשני לשם אכילה גסה ע"כ מי שאכלו לשם אכילה גסה היינו שלא לשם מצוה וא"כ אם מצות צריכות כוונה א"כ לא יצא ידי המצוה והוא רשע גמור ומה מתמה ר"ל כאן רשע קרית ליה, והרי אפילו העובר על דברי חז"ל רשע מקרי, מכ"ש אם אינו מקיים מצות התורה, אבל לדעתי נראה ענין אמתי דאין הפי' דאכלו לשם אכילה גסה היינו שלא כוון למצוה כלל דפשיטא דבזה לא יצא כלל רק כיון דראינו דפסח נאכל על השובע, וכוונה התורה שלא יהיה שום הנאת הגוף באכילת המצוה רק הנאת המצוה לבד, ואם כן זה שאכל אכילה גסה להנאתו לשבור רעבונו אף על גב דכוון גם כן למצוה מכל מקום כוונת התורה שיהי' אכילת הפסח רק לשם מצוה לבד ולא תענוג עצמי ומקשה ר"ל שפיר נהי דלא עביד מצוה מן המובחר פושע קריה ליה בתמי', דהרי כוון על כל פנים למצוה גם כן, ואי שלא אכל הפסח על השובע זה אינו מעכב בדיעבד דהרי לפי המבואר בירושלמי ומובא בתוס' (פסחים עיין ע"א) דעיקר הטעם שהיה מביא חגיגה כדי שישבע מאכילת חגיגה קודם אכילת הפסח ובכל זאת קי"ל דאין חגיגה דוחה שבת ובבא הפסח בשבת לא היה מביא חגיגה עמו ראינו דאין אכילת פסח על השובע מעכב, ואם כן מתמה ר"ל שפיר נהי דלא עביד מצוה מן המובחר מכל מקום כיון דכוון למצות פסח ויצא שוב אין ראוי שיקרא פושע על ידי זה אחר שראינו דאין אכילת פסח על השובע מעכב ~ווה~{וזה} אמת ומיושב קושיית הגאון שאגת אריה:

*והנה* הגאון בעל שאגת אריה תירץ לקו' זאת בדרך נחמד דבאמת כמו דאמרינן בכל הקרבנות דסתמם לשמה קאי כך בכל המצות נימא סתמא לשמה קאי רק בפ"ק דזבחים אמרינן דאשה לאו לגירושין עומדת וכתב התוס' אפילו זינתה לאו להתגרש בגט זה עומדת ואם כן בכל המצות ל"ש סתמא לשמה קאי דמאן יימר דוקא בזה יהיה יוצא ידי חובת מצוה הרי אפשר ליטול לולב אחר ואתרוג אחר ושופר אחר וכדומה וזה שייך בכל מצות אבל כאן בפסח א"י לצאת בפסח אחר דהרי יהיה פסח שלא למנויו וכ"ע מודה בזה דמצוה אין צריכות כוונה ע"ש וזה נעים, ולפ"ז מיושב גם כן קושית התוס' (סוכה מ"ב ע"א) דמוקי הש"ס בשהפכו והקשו התוס' נוקי בשלא כוון לצאת ולא יצא ידי מצוה אבל לפי הנ"ל ניחא דכאן שאירע שהוציא הלולב ברה"ר בשבת ולא יפטר רק מפני דטעה בדבר מצוה ועשה מצוה אם כן בכה"ג סתמא לשמה שיהיה יוצא דוקא בלולב זה דאם יהיה יוצא בלולב אחר אם כן יהיה חייב חטאת על הוצאה זאת, וע' תוס' (שבת ד' ע"א) דכתבו דגבי' הדביק פת בתנור ירדנה בעל כרחו כדי שיפטר ממיתה מכ"ש כאן שסובר שכיון שעסוק במצוה אינו חייב וכיון שעומד לצאת רק בלולב זה שייך שפיר דיצא אף בלי כוונה דסתמא לשמה קאי ואם כן מקשה דלדעתו דיוצא בלולב זה דוקא אם כן סתמא לשמה קאי דכבר יצא מדאגביה והדר לא הוי טעה בדבר מצוה וזה נכון:
